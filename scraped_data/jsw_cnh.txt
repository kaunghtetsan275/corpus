Nangmah he nupa sinak aa dangmi, mi pakhat kha na duh. Kan intuarnak zong aa khat tiah na zumh. Cun a zungzal in ca nan i kua, atu le atu nan umkalṭi i a umtu hoiher in duhdawtnak bantuk zong a langhter.Cucaah nan pahnih in nan intuarnak aa khat maw, khat lo ti hngalh awkah hal dingin bia na khiah. Mah tikah “hawikom bantuk lawngin kaan hmuh” tiah aan ti.Na intuar ningCutin a sinak a ruangNa tuah khawhmi“Ka thin a hung tuk, amah cung zong, keimah cung zongah ka thin a hung. Nifate ca kan i kua, amahlei zongin ka cungah duhdawtnak a langhter. Cucaah keimah zong nih ka duh vemi a si.”—Jasmine.“Kan pahnih in aa duhmi kan hawile kha kan zulh tawn hna. A caan ah cun aa duhmi nungak tlangval kawp hnih kan lo. Kan pahnih in bia tampi kan i ruah i ca zong kan hun i kua. Hawikom bantukin kaan ruah tiah a ka ti tikah cohlan awkah a har tuk. Cun midang he an i chingmi ka hmuh tik zongah ka caah a har tuk.”—Richard.“Pa pakhat nih nifate ca a ka kuat, a caan a hun rauh tikah kan pahnih in ‘velhle dawtnak’ kan hun langhter. Asinain ka intuarnak kha ka chimh tikah a nih buin ‘atu ahcun aho he hmanh i duh ka duh rih lo’ tiah a ka ti. Caan saupi tiang ka rak ṭap.”—Tamara.A biapi bikmi: Pakhatkhat he a hleikhunmi pehtlaihnak kan ngei cang tiah na ruah nain mah cu nangmahlei kap lawngin a si ti kha na hngalh tikah na thin a hung kho, na ning a zak kho, cun rawi ka si ti hmanhin na ruah khawh. Mah cu a phung a si ko. Steven timi mino pa pakhat nih “mah bantuk thil ka ton caah ka ngaih a chia tuk i ka lung a kuai tuk. Mah hnu cun ahohmanh ka zum ngam ti hna lo” tiah a ti.Cakuat le social media hmannak nih aan duh taktak lomi, mi pakhat kha fawi tein aan tlaihchanhter khawh. Mino cheukhat nih an chimmi hi zohhmanh.“Pakhatkhat nih umhar phen in ca aan kuat tikah ‘a ka duh rua’ tiah na ruah men lai. Nifate ca aan kuatmi kha ‘a ka duh caah a si’ tiah na ruah sual khawh.”—Jennifer.“Pakhat nih cun lungtak tein a duh nain khatlei nih cun pakhatkhat he biaruah a duh ca men le pakhatkhat nih lungthin pekmi si a duh ca men ah a si kho.”—James.“‘Mangṭha’ timi a sawhsawh te a simi bia hmanh nih duhnak lungthin a chuahter khawh. Asinain khatlei nih cun cu bantuk ruahnak he a kuatmi a si lo.”—Hailey.“A nimi sticker hmanh nih ‘kei cu miṭha ka si’ asiloah ‘velhle dawtnak ka langhtermi a si’ timi sullam a ngei kho. A caan ah mah sticker a hmutu nih ‘velhle dawtnak a langhtermi a si’ tiah a ruah khawh.”—Alicia.A biapi bikmi: Duhdawtnak cungah a hleihluat tuk in lungthin pe hlah.Chim nakin tuah cu a har deuh maw? A har deuh. Baibal nih hitin a ti: “Lungthin hi zeizong vialte nakin a zer bik. ... Damh khawh ti lo tiangin a zaw cang.” (Jeremiah 17:9) Nangmah na saduhthah lawng a si ti na hngalh tikah na intuarnak cu chikkhatte ah ti nih a hrawh khawhmi ‘thetse inn’ bantuk a si kho.A tlarimi hmuhnak ngei. A caan pe in nan i pehtlaihnak kha ṭha tein ruat. ‘A ka pehtlaih ning cu midang a pehtlaih hna ning nakin aa thleidang deuh tiah ruah awk a ruang a um maw?’ tiah i hal. Na “khuaruah khawhnak” kha na intuarnak nih tei hlah seh.—Rom 12:⁠1, NW. Thleidan thiamnak ngei. Hawikom nakin a ka tlaihchan deuh tiah aan ruahtermi zei bantuk umtu hoiher dah a langhter ti kha ṭha tein ruat. Pakhatkhat cungah aa thleidangmi intuarnak na ngeih tikah ‘amah zong keimah bantukin a si ve ko lai’ tiah ruat hlah. Na lungsau. Kaan duh tiah fiang tein a chim hlan tiang a fiang lomi nan i pehtlaihnak cungah lungthin pe tuk hlah. Hlangfang tein chim. Baibal nih “chim caan a um” tiah a ti. (Phungchimtu 3:⁠7) Hawikom nakin a ka tlaihchan deuh maw ti kha hngalh na duh ahcun amah he bia i ruah u. Valerie nih “na intuarnak cu kapkhatlei lawng a si ti na hngalh tikah na lung a fak ko lai, asinain a caan a rauh tikah anih cu na caah a biapi tukmi a si lo ti kha na hun hngalh lai” tiah a ti.A biapi bikmi: Phungthlukbia 4:23 ah “na lung kha ṭha tein veng tuah” tiah a ti. Pakhatkhat kha na duh ahcun aan duh ve le ve lo kha hngalh i zuam. Duhnak kha a caan a zat hlanah hramsih dingin na awnh ahcun lung cungah thingkung cin aa zuammi bantuk na si lai.Aan duh ti a fiang i, i ching ding zongah na kum a tlin cang a si ahcun nan i pehtlaihnak ṭhanchoter ding le ding lo kha nangmah tein bia khiak. Asinain a fekmi innchungkhar cu thlaraulei hmuitinh aa khat i pakhat le pakhat hlangfang tein aa pehtlaimi nuva in dirhmi a si ti kha i cinken. (1Korin 7:39) A biapi bikmi cu pakhat le pakhat hawikom ṭha si zungzal a hau.—Phungthlukbia 5:18.Na hawikom pakhat nih bia a chim tikah ngaihpiak na duh ko lai. Nai hrawng cu na hawi pakhat he saupi tiang bia nan i ruah lengmang. A poinak cu mah na hawikom cu nangmah he nupa sinak aa dangmi a si. ‘Hawikom pei kan si ko cu’ tiah na ruah khawh men. Amah zong nih cutin a ruah ve ko lai tiah na zumh. Mah he aa tlaiin naa ralrin a herh maw?A cang khomiA biapitnak a ruangNa tuah khawhmiRuahnak cheuhnakNupa sinak aa dangmi he i komh cu a palh lo. Asinain mi pakhat kha midang nakin na komh deuh ah tah zeitin? Cutin a si ahcun nangmah lei kap in hawikom pehtlaihnak nakin a ka tlaihchan deuh tiah a ruah khawh.Mah cu naa tinhnak a si maw? I ruah loin a cang khomi thil cheukhat kha ruathmanh.  Mi pakhat kha a hleihluat in mithmai ṭha na pek.“Midang intuarnak kha na uk kho lo ti cu a hmaan ko. Asinain hawikom kan si tiah na ti nain phone na chawnh i bia na ruah peng ahcun mei a alh chin nakhnga thing na tih bantuk a si caah cutin tuah awk a si lo.”—Sierra.  Mi pakhat nih ca aan kuatmi kha na leh peng.“Keimah lei kap in cun ca ka kua hmasa lo nain nu pakhat nih ca a ka kuatmi kha cu ka leh peng. Cucaah a hnuah hawikom men kan si ti chimh awkah kaa harh tuk.”—Richard.  Mi pakhat i lungthin peknak kha hmuh awkah naa zuam.“Mi cheukhat nih velhle dawtnak kha lentecelhnak pakhat in an hmuh. A biapimi in ruat loin midang intuarnak kha lentecelhnak ah an hman. Mah bantuk kha atu le atu ka hmuh, mah nih lungfahnak a chuahter.”—Tamara.A biapi bikmi: A zungzal in pehtlaihnak tuah le a hleihluat in mithmai ṭha pek cu nangmah lei kap in hawikom sinak nakin kaan tlaihchan deuh tiah na langhtermi a si.Midang kha an lung a fahter khawh.Baibal chimmi: “Ruahchannak cu a nikhua rauhter tikah hin lung a fak.” (Phungthlukbia 13:⁠12) Mi pakhatkhat nih hawikom pehtlaihnak nakin aa thleidang deuhmi umtu hoiher a langhter peng ahcun nangmah lei kap in zeidah naa ruahchan khawh?“‘Ruahchannak a pek peng’ tiah an chim tawn. Mah cu tlaih zong tlaih duh lo, thlah zong thlah duh lo tinak a si. Mi pahnih i pehtlaihnak ah cutin a si kho. Mi pakhat kha duh taktak loin ruahchannak na pek peng ahcun a lung na fahter khawh.”—Jessica.  Na min a chiatter khawh.Baibal chimmi: “Midang duhning kha hmuhthiam i zuam u law nanmah duhnak lawng kha ruat hlah u.” (Filipi 2:⁠4) Amah zawn lawng aa ruatmi pakhat kha zeitindah na hmuh lai? Mah nih zeitindah a min a chiatter khawh?“Nu pawl cungah velhle dawtnak a langhtermi pa cu ka huat tuk hna. Velhle dawtnak langhter a hmangmi cu innchunghawi an ngeih hnu zongah an zuangzam kho. Cun mi pakhat hmangin mahle mah i cawisan a si caah mahzawn lawng i ruah a si.”—Julia.A biapi bikmi: Duh taktak loin hawikom pehtlaihnak nakin aa thleidang deuhmi umtu hoiher a langhtermi cu  midang lung a fahter lengah amah theng zong lungfahnak a tong kho.Baibal nih “a no deuhmi [pa] kha na unau bantuk ah rel hna” law “a no deuhmi nu kha thiannak in na far ah rel hna” tiah a ti. (1Timote 5:1,2) Mah phunglam kha na zulh ahcun nangmah he nupa sinak aa dangmi he nan i hawikomhnak kha na kilven khawh lai.“Va ka ngeih ahcun midang va cungah velhle dawtnak ka langhter lai lo. Cucaah kanmah he nupa sinak aa dangmi hna kha a tlari tein pehtlaih khawh awkah nungak lio tein cawn cu a ṭha.”—Leah.  Baibal nih hitin a ti: “Bia tam deuh na chim paohah tam deuh in na sual ve sual ko lai.” (Phungthlukbia 10:⁠19) Mah phunglam cu biaruahnak lawngah si loin ca i kuatnak he zong aa pehtlai. Mah ah voi zeizat dah na kuat, zei kong dah na kuat timi aa tel.“I duh dingin tinhnak na ngeih lo ahcun nu pakhat kha nifate in ca na kuatnak ding a ruang a um lo.”—Brian.  Baibal nih hitin a ti: “Cunglei in a rami fimnak cu a hmasa bik ah a thiang.” (Jeim 3:17) Mi pakhat kuh tikah lungthin thiang tein a si khawh bantukin hawikom pehtlaihnak nakin a sang deuh tinak zong a si kho.“Pa pawl kha ṭha tein ka chawnhbiak ko hna nain ka pum le ka lungthin in cun ka hlat hna.”—Maria.A biapi bikmi: Nangmah he nupa sinak aa dangmi pawl na pehtlaih hna ning kha ṭha tein i dothlat. Jennifer timi nu nih “hawikom ṭha cu fawi tein hmuh khawh a si lo. Cucaah phundang in an i ruah khawhmi umtu hoiher ruangah i hawikomhnak a rawh lai kha ka duh lo” tiah a ti.Midang nih an chimmi kha biapi ah chia. Pakhatkhat nih “aa duhmi ma nan si?” tiah an in hal hna ahcun nan i naih tuk cang ti a lang.Nangmah he nupa sinak aa dangmi na hawile kha aa khat tein pehtlaih hna. Pakhatkhat kha midang nakin mithmai ṭha pe deuh hna hlah.  Ca na kuat tikah na kuatmi zat, na kuatmi kong le a caan ti bantuk kha i ralring. “Nangmah he nupa sinak aa dangmi pakhat kha zanṭim ah cakuatnak ding a ruang a um lo” tiah Alyssa timi nu nih a ti.Voikhat hmuhnak in duhnak, hruh duh in duhnak le dawtnak taktak aa dannak kha zohhmanh.Hawikom ṭha bik a simi Liz le Megan nih dawtnak taktak kha an kawl. Asinain an kawl ning cu aa dang.Pathian zong nih a duh i kan ca zongah a ṭhahnem hngami biakhiahnak tuah khawh awkah Baibal ah aa telmi phunglam le nawlbia hna nih a kan bawmh tiah Jehovah Tehte Hna nih an zumh. (Isaiah 48:17, 18) Mah phunglam le nawlbia hna kha kanmah nih kan chuahmi a si lo. Asinain Baibal phunglam ningin kan nung. Nungak tlangval i chingnak kong he aa tlaimi Baibal phunglam hna kha zoh hna u sih.*  Ṭhitumnak cu zungzal a fekmi ṭemtu hri pakhat a si. (Matthai 19:6) Jehovah Tehte Hna nih nungak tlangval i chingnak kha biapi tuk ah an chiah. Zeicahtiah nungak tlangval i chingnak cu ṭhitumnak caah kehlan hramthawk a si caah a si.  Ṭhitum dingin kum a tling cangmi hna lawng nih an i ching awk a si. Annih cu ‘duhnak a ṭhawn bik caan zong a luan cang,’ phun dangin cun nupa si duhnak a ṭhawn bik caan a luan cangmi an si.—1Korin 7:36, NW.  Aa chingmi hna cu ṭhitum awkah a luatmi an si lai. Cheukhat cu phungning tein aa ṭhenmi an si hmanhah Pathian mithmuh ah nupi, va ngeih ṭhan awkah a luatmi an si lo. Zeicahtiah i ṭhen khawhnak a ruang pakhat lawng a um. Mah cu zuanzamnak a si tiah Baibal nih a ti.—Matthai 19:9.  Nupi, va ngeih a duhmi Khrihfa hna cu zumtu khat lawng kha an i thim awk a si tiah Baibal nih a ti. (1Korin 7:39) Mah nawlpeknak ah aa telmi Khrihfa ṭhitumnak timi cu kan zumhnak hna a upattu kha a chim duhmi si loin zumhmi le cohlanmi aa khatmi tipil a ing cangmi Jehovah Tehte pakhat kha a chim duhmi a si. (2Korin 6:14) Zumhnak aa khatmi lawng ṭhitvat awkah a salle kha Pathian nih a zungzal in a chimh hna. (Genesis 24:3; Malakhi 2:11) Mah nawlpeknak cu aa tlakmi a si ti kha tuchan i mifim pawl zong nih an cohlan.*  Fale nih nulepa bia an ngaih awk a si. (Phungthlukbia 1:8; Kolose 3:20) Mah nawlpeknak ah nulepa kuttang ah a ummi fale hna cu nungak tlangval i chingnak kong he aa tlaiin nulepa i an duhnak zulh zong aa tel. Fale pakhatkhat cu kum zeizat lawngah i ching ding, zeibantuk dah tuah a ngah tibantuk zong aa tel.  Jehovah Tehte Hna nih i ching awk a si le si lo, aho he dah i ching ding timi kha Baibal lamhruainak cungah i hngat in anmah tein biakhiahnak an tuah. Mah cu mah Baibal phunglam he zong aa tlak: “Kanmah le kan thil cio cu kanmah te nih kan i phorh awk a si.” (Galati 6:5) Asinain nungak tlangval i chingnak kong he aa pehtlaih ahcun Jehovah Tehte Hna cu an caah ṭhatnak a duhpiaktu nutling patling a simi Khrihfa hna sinah ruahnak an hal hna.—Phungthlukbia 1:5.  Nungak tlangval an i ching tikah an tuah tawnmi tuahsernak hna cu sualnak ngan an si. Tahchunhnak ah, nupa sualnak kha hrial dingin Baibal nih nawl a kan pek. Mah nawlpeknak ah aa ṭhium lomi pahnih nih nupa sualnak an tuahmi lawng si loin midang i an chiaṭha kha nupa sual duhnak he tawnghthamnak, kaa le tol in nupa sualnak tuahnak tibantuk a thiang lomi tuahsernak hna aa tel. (1Korin 6:9-11) Nupa sualnak tiang a phan lo nain i ṭhitum hlanah nupa sual duhnak lungthin a thawhtermi tuahsernak hna zong Pathian nih a fihmi “a thurhnawmmi” tuahsernak an si. (Galati 5:19-21) Nupa sualnak kong aa tlak loin i ruahceihnak zong “holh thurhnawm” a si i mah kha Baibal nih sual a phawt.—Kolose 3:8.  Minung lungthin cu hlen a hmang. (Jeremiah 17:9) Mi pakhat cu a palh tiah a theih komi thil hmanh kha a lung duhnak zul in a tuah sual khawh. Aa chingmi hna nih a ṭhalomi thil an tuah sual nakhnga lo an pahnih lawng a dang tein um tibantuk leemsoinak a chuahter khomi thil sining hna kha an hrial awk a si. Aa chingmi hna cu mi hmuhnak ah zapi he i hawikomhnak, aa tlakmi hawi pakhat i sawmnak thawngin a cang lo dingmi thil a can sual nakhnga lo a hlankan in i kilven khawh a si. (Phungthlukbia 28:26) Innchung hawi aa kawlmi nupi, va a ngei lomi Khrihfa hna zong nih internet in i ching ṭih a nunzia kha hngalh a herh. A hleiin internet in mising pakhat he i duh sual tikah ṭih a nung khun.—Salm 26:4.A caancaan ahcun lam i ṭhen hi a ṭhatnak a um. Jill hmuhtonnak kong hi ruathmanh. “Ka tlangvalpa cu khoika ah dah ka um, zeidah ka tuah ti le aho he dah kan umṭi ti bantuk kong ah a lungre a thei peng. A hmasa ahcun mah kha ka duh tuk. Asinain amah he dah ti lo cu aho he hmanh caan hmanṭi a ngah lo ti bantuk phun a hung si. Ka chungkhar pawl, a hleiin ka pa he caan kan hmanṭi tik hmanhah a nah a chuak. Ka tlangvalpa he lam kan i ṭhen tikah ka phorhmi thilrit nganpi ṭhumh bantukin ka khing a zaang tiah ka ruah.”Sarah zong mah bantuk thil sining a rak tong ve. A hawipa John cu biaeng chim a hmangmi, ruru hranghrang in khua a sami le a puarhrang tukmi a si ti kha a hun hngalh. Sarah nih hitin a ti: “Voikhat cu kan i tong lai tiah kan timi caan nakin suimilam pathum a tlai hnuah a rak phan. Ka nu nih innka a awnpiak tikah ka nu kha zeihmanh ah a rel lo. Cun ‘kal u sih, kan tlai cang’ tiah a ti. ‘Ka tlai’ tiah ti loin ‘Kan tlai’ tiah a ti. Zeicah a tlai timi kong kha chim in ngaihthiamnak a hal awk a si. A tlawm bik ah ka nu tal cu a upat awk a si.”Lungtlin lonak tlawmpal a umnak men in lam i ṭhen ding a si tinak cu a si lo. (Salm 130:3) Asinain John i a puarhrannak cu voikhat lawng si loin a tuah tawn lengmangmi a si ti kha Sarah nih a hngalh tikah lam i ṭhen dingin bia a khiah.Jill le Sarah bantukin atu i na tlangvalpa cu na innchunghawi dingah aa tlak lo tiah na ruah ahcun zeidah na tuah lai? Cu bantuk thil sining ah na intuarnak kha zeirel loin um hlah. Mah cu cohlan awkah a har ko lai nain lam i ṭhen cu a ṭha bikmi a si. Phungthlukbia 22:3 nih hitin a ti: “Mifim nih cun harnak a rat kha a hmuh tikah hrial khawhnak aa zuam.”Lam i ṭhen cu a fawi lo ti cu a hmaan ko. Asinain nupi va ngeih cu zungzal ca a si. Innchunghawi i thim sual ruangah zungzal in harnak ton nakin chikkhat lungfahnak tuar cu a ṭha deuh.A hmasa bik ah lam i ṭhennak kong i ruah awkah aa tlakmi hmun kha thim. Zeitindah na tuah khawh?Midang nih zeitindah ka pehtlaih hna seh ti na duh kha ruat. (Matthai 7:12) Midang hmaiah mah kong kha chim hna sehlaw na duh lai maw? Na duh lai lo.A si khawh ahcun phone chawnh, ca kuat asiloah e-mail ti bantukin lam i ṭhennak kong kha chim lo ah a ṭha. Cu bantuk a biapimi kong i ruah khawh awkah a caan le a hmun kha thim.Nan i ton tikah zeibantuk bia dah na chim awk a si? Lamkaltu Paul nih Khrihfa hna cu pakhat le pakhat ‘biatak i chimh’ dingin a forh hna.—Efesa 4:25.Cucaah hlangfang tein le fimkhur tein chim cu a ṭha bikmi a si. Lam i ṭhen ding a si tiah na ruahnak a ruang kha fiang tein chim.A palhnak kong tampi chim asiloah na duhlonak a ruang dihlak chim ti bantuk a hau lo. “Cutin Na tuah lo” asiloah “mah kha zeitikhmanh ah Na tuah bal lo” tiah chim canah “... lawng Ka duh” asiloah “... caah lam kan i ṭhen awk a si tiah Ka ruah” tiin na intuarnak kong kha chim.Atu caan cu a biachim ruangah lung i thlen ṭhan ding caan a si lo. A biapimi a kong ruangah lam i ṭhen dingin naa thimmi a si ti kha philhhlah. Cucaah na hawikom nih na lung aa thlen nakhnga fimkhur tein aan leem tikah i ralring. Lori timi nu nih hitin a ti: “Lam kan i ṭhen hnuah ka tlangval ṭhing cu a lung a dong pengmi a lo. Ka zaangfah seh ti a duh caah cutin a tuahmi a si men lai. Ka lung cu a ṭha lo. Asinain cutin a tuah ruangah ka biakhiahnak kha thlen ka duh lo.” Lori bantukin na duhnak kha hngal law na biakhiahnak ningin tuah. A si lo na ti ahcun a si lo ti ko.—Jeim 5:12.Jehovah* Pathian cu ṭhitumnak hram a thawktu a si. A hmasa bik minu kha a ser i ‘mipa sinah a ratpi’ tiah Baibal nih a ti. Mah tikah Adam cu aa nuam tuk i hitin a ti: “Atu hi pei keimah phun taktak a simi cu a si hi, ka ruh i lakmi ruh, ka sa in lakmi sa.” (Genesis 2:22,23) Jehovah Pathian nih atu tiang aa ṭhiummi hna kha i nuam hna seh ti a duh peng hna.Nupi, va na ngeih tikah zei zong vialte tlam a tling dih cang tiah na ruah khawh men. A taktak ah cun pakhat le pakhat dawtnak taktak he i duh in aa ṭhiummi hna hmanh nih buaibainak cheukhat an ton. (1Korin 7:28) Mah brochure ah chungkhar a nuamhter hngami Baibal lamhruainak hna kha na hmuh lai. Mah lamhruainak hna kha na zulh ahcun nan i ṭhitumnak le chungkhar ah nuamhnak a um lai.—Salm 19:8-11.BAIBAL CHIMMI: Chungkhar lu cu vale an si.—Efesa 5:23.Vale nan si ahcun nan nupile kha dawt zaangfah hna awk  le zohkhenh hna awkah Jehovah Pathian nih aa ruahchan. (1Piter 3:7) Nanmah bawmtu ding caah nupile kha Jehovah Pathian nih an pek hna. Cucaah Pathian nih nan nupile kha hmaizahnak le dawtnak he pehtlai hna seh ti a duh. (Genesis 2:18) Nanmah duhnak nakin nupile duhnak kha hmasa ah chiahnak thawngin nan nupile nan dawt tuk hna kha nan langhter awk a si.—Efesa 5:25-29.Nupile nan si ahcun nan vale kha lungtak tein upat hna  awk le an rian an ṭuan khawh nakhnga bawmh hna awkah  Jehovah Pathian nih an hal hna. (1Korin 11:3; Efesa 5:33) Nan vale biakhiahnak kha cohlang u law nan lungthin dihlak in  anmah he ṭuanṭi u.(Kolose 3:18) Cutin nan tuah ahcun nan vale hmaiah le Jehovah Pathian hmaiah a man a sungmi nu nan si lai.—1Piter 3:1-6.NA TUAH KHAWHMI:Zeitindah nupi ṭha asiloah va ṭha na si khawh ti kha na innchung hawi hal. A chimmi kha ṭha tein ngai law mah ningin tuah awkah i zuamNa lungsau. Nan pahnih ningin caan pe u law ka innchung hawi aa nuamh khawh nakhnga zeitindah ka tuah lai ti kha hngalh awkah i zuam uBAIBAL CHIMMI: Na innchung hawi a duhnak kha theihthiam naa zuam a hau. (Filipi 2:3,4) Na innchung hawi kha sunsak. Jehovah Pathian nih “mi vialte cungah zaangfahnak” ngeih dingin a salle a hal hna kha philhhlah. (2Timote 2:24) “Ruah set loin chimmi bia nih cun nam chunh bangin mi a chunh, sihmanhsehlaw mifim mi bia nih cun hma kha a damter” tiah Baibal nih a ti. Cucaah ṭha tein na ruah hnuah bia chim. (Phungthlukbia 12:18) Zaangfahnak le dawtnak he bia chim khawh awkah Jehovah thiang thlarau nih aan bawmh lai.—Galati 5:22,23; Kolose 4:6.NA TUAH KHAWHMI:Na innchung hawi he a biapimi kong nan i ruah hlanah lungdaih khawh awk le a ṭhatnaklei in hmuhnak ngeih khawh awkah thlacamZeidah ka chim lai timi le zeitindah ka chim lai timi kha ṭha tein ruatBAIBAL CHIMMI: Nupi, va na ngeih tikah na innchung hawi he “pum khat” nan si cang. (Matthai 19:5) Asinain pum dang veve nan si caah nan hmuhnak cu aa lo lai lo. Cucaah nan ruahnak le nan intuarnak cu aa khah khawh nakhnga nan cawn a herh. (Filipi 2:2) Nan lung aa rual lawngah biakhiahnak kha aa khat tein nan tuah khawh lai. Baibal nih hitin a ti: “Lungthin i cheuhnak in khuakhanmi kha a hmun.” (Phungthlukbia 20:18) Baibal lamhruainak kha cohlang in a biapimi biakhiahnak kha tuahṭi u.—Phungthlukbia 8:32,33.NA TUAH KHAWHMI:Na innchung hawi kha buaibainak hna le na hmuhning lawng kha chim hlah. Na intuarnak zong kha chimBiakhiahnak na tuah hlanah na innchung hawi he i ruahṭi hmasa uNuva hna nih innchungkhar ah an ṭuanṭi tikah vanlawng mawngtu le a bawmtu hmunkhat ah khual an tlawnṭi bantuk a si. Harnak an ton tik hmanhah “keimah” timi ruahnak ngei loin “kanmah” timi ruahnak an ngei.BAIBAL PHUNGLAM: “Pahnih an si ti lo i pakhat an si cang.”—Matthai 19:6.“Innchungkhar timi cu pakhat tuahnak lawngin a si kho lo. Hlawhtlinnak hmuh awkah nuva ningin ṭuanṭi a hau.”—Christopher.Hmunkhat ah a ṭuanṭi lomi nuva hna cu buaibainak a chuah tikah mah kha tawnghtham loin pakhat le pakhat tu sual an i phaw. Mah tikah buaibainak hmete cu a nganpi ah aa thleng tawn.“Innchungkhar ah hmunkhat ah ṭuanṭinak cu a biapi tukmi a si. Ṭuanṭinak a um lo ahcun innchunghawi si loin a khaanhawi lawng nan si lai. Hmunkhat ahcun nan umṭi ko nain a biapimi biakhiahnak hna tuah awkah nan i harh lai.”—Alexandra.HITIN I HAL  Ka lahkhah kha “keimah tangka” lawngin ka hmu maw?  Ka innchunghawi he kan umṭi lo caan ah kaa nuam deuh maw?  Ka innchunghawi cu rualchan pawl he naihniam tein a um ko nain kei cu kaa hlat maw?NA INNCHUNGHAWI HE I RUAH U  Zei bantuk thil sining(hna) ah dah kan ṭuanṭi?  Zei bantuk thil sining(hna) ah dah ṭhancho kan herh?  Ṭuanṭi duhnak lungput ngeih chin awkah zeidah kan tuah khawh?RUAHNAK CHEUHNAK  Tennis tuk aa zuammi, mi pahnih bantuk si loin hmunkhat ah a ṭangṭimi si awkah na innchunghawi he nan tuah khawhmi kha ruat u.  ‘Zeitindah ka tei khawh lai?’ ti si loin ‘Kan pahnih in zeitindah kan tei khawh lai?’ tiah ruat u.“Ahodah a hmaan, ahodah a palh tiah ruat hlah u. Mah cu chungkhar lungrualnak caah a biapimi a si lo.”—Ethan.BAIBAL PHUNGLAM: “Midang duhning kha hmuh thiam i zuam u law nanmah duhnak lawng kha ruat hlah u.”—Filipi 2:3,4.“Lungsaunak timi cu nuva hna nih nifatin an tonmi hneksaknak pakhat a si. Nupi, va na ngeih hlan ahcun lungsaunak cu a biapi tuk lomi a lo men lai. Asinain chungkhar nuamhnak ca ahcun a biapi tukmi a si.”—John.Zeicah lungsaunak ngeih a herh?Lungsaunak kha zeitindah na langhter khawh?“Lungsaunak cu a biapi tukmi a si”Nupi, va ngeih hnuah innchunghawi i an derthawmnak kha ṭha tein hngalh khawh a si.“Umṭinak caan a hun sau deuh tikah innchunghawi i a ṭha lomi a ziaza hna kha biapi ah kan hun chiah tawn. Cu bantuk caan ah lungsaunak langhter cu a fawi lomi a si.”—Jessena.  Lungsau lonak nih ruah hmasa loin bia aan chimter khawh.“Ka intuarnak kong kha khulrang tein ka chim colh, cucaah chim awk a si lomi bia hna kha ka chim tawn. Ka lungsau deuh sehlaw chim awk a si maw, si lo ti kha ka tuaktan khawh lai i chim lo awkah biakhiahnak ka tuah khawh lai.”—Carmen.Baibal nih hitin a ti: “Dawtnak cu thlachiat a ruat i mi cungah zaangfahnak a ngei.” (1Korin 13:4) Pakhat le pakhat aa dawmi hna nih cun pakhat le pakhat cungah lungsaunak an langhter ko lai tiah kan ruah men lai. Asinain a zungzal in cun a fawi lo. A hmasa ah langhtermi John nih hitin a ti, “a dang kan ngeihmi sining ṭha hna bantukin, lungsau nakin lungsau lo hi a fawi deuh. Cucaah a lung a saumi si awkah fakpi in i zuam a hau.”Ruahlopi in a cangmi thil nih na lungsaunak kha a hneksak tikah.Tahchunhnak ah: Zaangfahnak ngei loin na inchunghawi nih bia a chim tikah zaangfahnak ngei loin lehrulh na duh ve men lai. Baibal phunglam: “Na thin sum khawh kha i zuam, lungchung in mi uam peng hi hruh a si.”—Phungchimtu 7:9.Lungsaunak langhter khawh ning: Chikkhat hngakta. Na lehrulh hlanah na inchunghawi nih na lung fahter awkah hramhram in a chimmi a si lo ti kha i cinken. “Nuva tam deuh nih an innchunghawi nih an chim duhmi bia nakin a sullam tu kha biapi ah chia in an lehrulh hna” tiah Fighting for Your Marriage timi cauk nih a ti.Na inchunghawi nih na thinhunter dingin aa zuammi a si hmanhah lungsaunak na langhter ahcun thil sining kha a chiat chin nakhnga lo na tuah khawh lai. Baibal nih “thing a um lo ahcun mei cu a mit” tiah a ti.—Phungthlukbia 26:20.“Na nupi kha na ral bantukin na hun ruah ahcun mah ruahnak kha ngol law na dawtnak a ruang tu kha ruat. Cun a duhmi thil pakhatkhat kha tuahpiak colh.”—Ethan.Ruah awk:Na inchunghawi nih na lung aan fahtermi bia a chim asiloah thil pakhatkhat a tuah sual tikah zeitindah na lehrulh?A hnuah cutin a tuah ṭhan ahcun zeitindah lungsaunak na langhter khawh? Na thin aan huntermi thil kha na innchunghawi nih atu le atu a tuah tikah.Tahchunhnak ah: Na inchunghawi cu a tlai peng, na hngah peng i na hngahnak caan a sau deuh tikah na thin a hung.Baibal phunglam: “Pakhat le pakhat i ngaithiam u law i bawm u.”—Kolose 3:13.Lungsaunak langhter khawh ning: Nangmah na herhmi nakin na inchunghawi herhmi tu kha biapi deuh ah chia. Hitin i hal, ‘mah ruang i kan i sik ahcun thil sining cu a ṭha deuh lai maw asiloah a chia chin lai dah?’ Cun “kan dihlak hin palhnak kan tuah cio tawn” ti zong kha philh hlah. (Jeim 3:2) Mah cu nangmah lei zongin tuah naa zuam dingmi thil a um tinak a si.“A caan ah ka vapa cung nakin ka hawile cungah ka lung a sau deuh. Kan umṭinak caan a sauh deuh tikah a tlin lonak hna kha ka hun hngalh caah a si men lai. Asinain ka lung a sau ahcun ka  vapa cungah dawtnak le upatnak ka langhtermi a si i mah cu kan innchungkhar caah a biapi tukmi a si.”—Nia.Ruah awk:Na inchunghawi tlinlonak cungah zeitluk in dah lungsaunak na ngeih?Hmailei ah zeitindah lungsaunak tam deuh na langhter khawh?Kum a hun liam tikah nuva cheukhat nih pakhat le pakhat cungah dawtnak an langhter tuk ti lo. Nan chungkhar ah cutin a si ahcun na lungre a theih awk a si maw?Na hngalh awk a simiNa tuah khawhmiDawtnak cu chungkhar fehternak ah a biapi tukmi a si. Ngandamnak caah hmaan tein rawl ei le ti din cu a biapi tukmi a si bantukin dawtnak langhter peng cu chungkhar nuamhternak le fehternak caah a biapi tukmi a si. An i umnak cu kum tampi a rauh cang hmanhah nuva hna nih pakhat le pakhat an i dawt le an zawn an i ruah kha an langhter zungzal a hau.Dawtnak taktak cu amah zawn lawng aa ruat lo. Midang nuamhnak ding kha a kawl. Cucaah a lung a thawh tik lawngah dawtnak langhter si loin zawnruahnak a ngeimi innchunghawi nih cun a innchunghawi nih a herhmi dawtnak kha a langhter lai i a duhnak kha zulh awkah aa zuam lai.Nupile nih vale nakin dawtnak kha tam deuh an herh. A va nih a nupi kha a dawt tuk men lai. Asinain a dawtnak kha zingka le zanlei lawng asiloah nupa sinak an tuah hlan lawngah a langhter ahcun a nupi nih a ka daw taktak hnga maw tiah lunghrinnak a ngei kho. Cucaah zei tik caan paoh ah dawtnak langhter cu a ṭhami a si.Dawtnak kha bia in langhter. “Kaan dawt tuk” asiloah “Ka caah na sunglawi tuk” ti bantukin na chimmi bia nih na innchunghawi lung a lawmhter khawh.Baibal phunglam: “Kaa nih cun lung chung i a khatmi kha pei a chim cu.”—Matthai 12:34.Ruahnak cheuhnak: Na dawtnak kha bia lawngin si loin a dang lam zongin langhter. E-mail asiloah message in ca kua.Dawtnak kha tuahsernak in langhter. Kuh, hnamh asiloah kut tlaih tibantuk tuahnak thawngin innchunghawi na “dawt” taktak kha na langhter khawh. Dawtnak in pehtlaih, dawtnak mit in ven asiloah a caancaan ah laksawng hna cawnpiaknak thawngin na siaherh taktak kha na langhter khawh. Cun na nupi kha bag putpiak, kutka awnpiak, kheng ṭawlpiak le thil sukpiak asiloah rawlchuanpiak ti bantukin na bawmh khawh. Cutin na tuahmi cu dawtnak kha tuahsernak in na langhtermi a si.Baibal phunglam: “Kan i dawtnak hi hmur le kaa lawnglawng a si awk a si lo, ... thiltinak ah a langmi dawtnak a si awk a si.”—1Johan 3:18.Ruahnak cheuhnak: Nan rak i duhka lio bantukin na innchunghawi kha zawnruahnak he pehtlai.Pakhat le pakhat a caan i pe u. Nan pahnih lawngin caan hmanṭinak nih na chungkhar a fehter khawh, na innchunghawi kha amah he nan um tikah naa nuamh kha hngalhter. Fa asiloah rian a ngeimi nan si ahcun nan pahnih lawngin caan hmanṭi khawh awkah a har men lai. Cucaah nan pahnih lawngin lamlenṭinak ti bantuk thil pakhatkhat tuahṭi awkah nan timhtuah khawh.Baibal phunglam: “A ṭha bik i thim awk kha nan hngalh lai.”—Filipi 1:10.Ruahnak cheuhnak: A rian a tam tukmi nuva hna nih an pahnih lawngin caan hmanṭi khawh awkah zan asiloah zarhte zarhpi ah caan hmanṭi dingin an timhtuah.Na innchunghawi kha hngalhthiampiak. Dawtnak kan herh ning cu pakhat le pakhat aa lo cio lo. Zeitindah dawtnak langhter nan duh, cun tam deuh langhter a herh maw ti kha hmunkhat ah i ruahṭi u. Cun na innchunghawi duhnak kha zul. Dawtnak cu chungkhar fehternak ah a biapi tukmi a si kha philhhlah.Baibal phunglam: “Dawtnak cu ... amah zawn lawng aa ruat lo.”—1Korin 13:4, 5.Ruahnak cheuhnak: Dawtnak langhter dingin hal canah, hitin i hal, ‘Ka cungah ka innchunghawi nih dawtnak a ngeih chin nakhnga zeidah ka tuah khawh?’Jehovah Pathian nih ‘zumhawktlak’ tein um awkah a kan hal. (Salm 31:23) Mah cu a hleiin na chungkhar caah a biapi. Zeicahtiah zumhawktlak kan si lo ahcun zumhnak a um kho lo. Zumhnak a um lo ahcun dawtnak zong a um kho ti lai lo.Tuchan ah, nuva hna cu innchung hawi cungah zumhawktlak loin a umter khomi thil tampi an tong. Cucaah na chungkhar na kilven khawh nakhnga a kong pahnih tuah dingin biakhiahnak na tuah awk a si.BAIBAL CHIMMI: “A biapi deuhmi thil kha fiang tein hngal.” (Filipi 1:10, NW) Na nunnak ah a biapi bikmi thil hna lakah pakhat cu na chungkhar a si. Cucaah na innchung hawi kha biapi ah na chiah awk a si.Na innchung hawi zohkhenh ding le amah he ‘nun chung i nuamhṭi’ ding kha Jehovah Pathian nih a duh. (Phungchimtu 9:9) Innchung hawi kha zeitikhmanh ah daihthlanh lo awk le pakhat le pakhat lawmhnak a hmuhter hnga dingmi lam kha kawl awkah Pathian nih fiang tein a chim. (1Korin 10:24) Na herh le na sunsak kha na innchung hawi nih hngal seh.NA TUAH KHAWHMI:Na innchung hawi he a caan pe u law bia i ruah u, hmunkhat ah ṭuanṭi u law na lungthin dihlak in zohkhenh“Keimah” tiah ruah canah “kanmah” tiin ruatBAIBAL CHIMMI: “Ahohmanh nih nu kha sual duhnak lungthin he a zoh ahcun, cu pa cu a lung chungin a sual cang.” (Matthai 5:28) Pakhatkhat nih ziaza a rawhtermi thil kong hna kha a ruah ahcun a innchung hawi cungah zumhawktlak loin  a um bantuk a si.Jehovah Pathian nih “na lung kha ṭha tein veng” tiah a ti. (Phungthlukbia 4:23; Jeremiah 17:9) Cutin tuah khawh awkah na zohmi thil kha naa ralrin a hau. (Matthai 5:29,30) Nu dang kha sual duhnak lungthin he a zoh sual nakhnga lo a mit he biakamnak a tuahmi Job kha i zohchunh. (Job 31:1) Nang zong zeitikhmanh ah a thurhnawmmi hmanthlak kha zoh lo awkah biakhiahnak tuah. Na innchung hawi he dah ti lo cu aho he hmanh i duh lo awkah biakhiahnak tuah.NA TUAH KHAWHMI:Na innchung hawi cungah zumhawktlak na si kha midang hngalhter hnaNa innchung hawi i a intuarnak kha ruahpiak. Nupa sinak aa dangmi he nan i komhmi nih na innchung hawi kha lungnuam loin a umter ahcun amah he nan i komhnak kha ngol colhSehlei fimthiamnak chan i kan nun caah pehtlaihnak zong a fawi deuh i rian ngeitu, rianṭuanṭi hawi, thil caw pengmi hna nih zei tik caan le zei tik paohah thil cawk in rianṭuanpiak kha an duh. Cucaah rian le nunning ah a tlarimi si awk, cun chungkhar le a dang a biapimi thil hna tuah awkah a caan pek awkah an i harh chin cang.Na hngalh awk a simiRian le nunning ah a tlarimi si khawh ningNuva hna nih an chimmiLamhruainak kha i ruahṭi uSehlei fimthiamnak nih innchunghawi kha a caan pek khawh lo tiangin a umter khawh. Cucaah rian dinh hnuah rian he aa pehtlai in a lutmi phone, e-mail le cakuat pawl relnak kong ah kan i ralrin a hau.“Rian dih hnuah inn ah ṭin in chungkhar he nuam tein um caan zong a um ti lo. Rian he aa pehtlaimi phone, e-mail pawl a luh caah innchunghawi kha a caan ka pe kho ti lo.”—Jeanette.  Rian le chungkhar caah na pekmi caan kha a tlarimi a si nakhnga naa zuam hmasa a hau. Ṭha tein timhtuah cianak na ngeih lo ahcun na ṭuanmi rian nih chungkhar nunning kha a hnorsuan khawh.Innchunghawi kha zei rel loin “a ka theihthiam ko lai, a hnu tu ah a caan ka pek te lai” tiah ka ruah tawn.—Holly.Na innchunghawi kha biapi ah chia. Baibal nih hitin a ti: “Pathian nih a fonhmi hna cu mi nih an ṭhen awk hna a si lo” (Matthai 19:6) Mi pakhat ruangah na innhcunghawi he naa “ṭhen” lai lo bantukin rian ruang zongah naa ṭhen awk a si lo.“Rian petu cheukhat nih tangka an in pek cang caah zeitik caan paohah timhcia tein um seh tiah an in duh. Ka chungkhar cu a biapi deuhmi a si caah rian dinh caan ah ka ṭuan kho lai lo i a hnuah kaan pehtlaih ṭhan te hna lai tiah ka ti hna.”—Mark.‘Ka tuahsernak nih ka innchunghawi cu rian nakin a biapi deuh ti kha a langhter maw?’ tiah nangmah le nangmah kha i hal. A herh ahcun al hna. Baibal nih “mi toidorte i um a ṭha deuh” tiah a ti. (Phungthlukbia 11:2) Rian cheukhat fimhring tein al asiloah mi pakhatkhat pek cu toidornak ngeih a si.“Kei cu pipe remhtu ka si caah an herh caan ah khulrang in an ka auh tawn. An ka auh caan ah kaa manh lo ahcun a dang pipe a remhtu hna sinah kal dingin ka chimh hna.”—Christopher.Hitin i hal: ‘Caan hlei in rian ka ṭuan chap caah ka innchunghawi nih zei ah a ka rel lo tiah a ruah ahcun mah rian kha ka al maw? Ka innchunghawi nih zeidah a chim?’ Caan hmanṭi awkah timhtuah u: Baibal nih hitin a ti: “Zeizong vialte caah hin caan a um cio.” (Phungchimtu 3:1) Na rian a tam tuk a si ahcun na innchunghawi kha a caan pek awkah timhtuahnak na ngeih a hau tinak a si.“Rian a tam tuk caan ah rawl eiṭi awk asiloah rili kam ah lenṭi dingin a caan ri kan khiah. Cutin kan tuah lawngah hnahnoktu um loin caan kan hmangṭi kho lai.”—Deborah.Hitin i hal: ‘Ka innchunghawi ṭha tein ka zohkhenh khawh nakhnga a caan ka pe maw? Ka innchunghawi nih zeidah a chim?’ Na phone kha phit. Baibal nih hitin a ti: “Cuticun a ṭha bik i thim awk kha nan hngalh lai.” (Filipi 1:10) Rian he aa pehtlaimi phone le cakuat nih hna an hnawh nakhnga lo na phone kha na phit kho lai maw?“Rian ṭuan caan a dih hnuah zei rian hmanh ṭuan lo dingin kaa zuam. Mah caan ah ka phone kha a aw ka phih.”—Jeremy.Hitin i hal: ‘Rian ngeitu asiloah rian petu nih phone a ka auh ahcun ka tlaih hrimhrim awk a si tiah ka ruat maw? Ka innchunghawi nih zeidah a chim?’A tlarimi si. Baibal nih hitin a ti: “Mi vialte sinah nemnak [a tlari, NW] tein va um u.” (Filipi 4:5) Innchunghawi he caan nan hmanṭi lioah ruah lopi in ṭuan awk rian a chuak kho men. Tahchunhnak ah, na innchunghawi i a rian cu rian ṭuan caan a dih hnuah pehtlaihnak tuah a herhmi rian a si kho men. Cucaah a hleihluat tuk in hal hlah.“Ka vapa cu pumpak chawlehnak rian fate a ṭuanmi a si caah zeitik caan paohah tawnghtham a herhmi rian a um tawn. Cucaah ka lung a ka buaiter. Asinain a caan kan hmanṭi tawn caah a tlam a tling ko.”—Beverly.Hitin i hal: ‘Ka innchunghawi kha a hleihluat tuk in hal loin a rian kong he aa tlaiin hngalhthiamnak a ngeimi ka si maw? Ka innchunghawi nih zeidah a chim?’Ruahnak cheuhnak: Rian le kan nunning cu a tlarimi a si nakhnga thlennawnnak tuah lengmang a hau ti kha philhhlah. Mah capar ah aa telmi Lamhruainak kha i ruahṭi u timi kha hmangin rian le na nunnak ah zeidah thlen a herh ti kha nan pahnih in i ruahṭi u.Nuva hna nih an chimmi“Zan riah kan ei lioah kan phone aw kha kan phih. Chungkhar he hmanmi caan kha kan sunsak awk a si.”—Joseph le a nupi Hannah.“Nunning sawhsawh tein nun cu a ṭha tukmi a si. A caan tampi pek in zohkhenh awk thil tampi kan ngei lo, nunning sawhsawh tein kan nun tikah a tlari tein um awkah a fawi deuh.”—Kara le a vapa Daniel.Pakhatnak ah, a tanglei i biahalnak hna hi pakhat cio in ruat u. Cun a phi nan hmuhmi kha pakhat le pakhat i ruahṭi u.  Inn ah rian naa ṭinpi tiah na innchunghawi nih aan zai hnawh bal maw? Mah kha na cohlang maw?  Rian le nunning ah a tlarimi si awkah zeidah thlennak tuah a herh?  Innchunghawi nih rian kha “rian” ah a chiata lo tiah na ruat maw? Mah kong he aa tlaiin pakhatkhat na chim kho lai maw?  Rian le nunning ah a tlarimi si awkah na innchunghawi kha zei ah dah thlennak tuahter na duh?Nupi, va ngeih timi cu chungkhar thar dirh a si. Nulepa cu a zungzal in dawt hna awk le upat hna awk a si ko nain atu ah cun na innchung hawi cu na caah a biapi bikmi a si cang. Mah cu na rualchan hna caah cohlan awkah a har kho men. Chungkhar thar dirh buin rualchan hna he zong rem tein um khawh awkah Baibal lamhruainak nih aan bawmh khawh.BAIBAL CHIMMI: “Nanu le napa upat hna.” (Efesa 6:2) Kum zeizat na si hmanhah nulepa kha a zungzal in na upat hna awk le na hmaizah hna awk a si. Na innchung hawi zong fa pakhat in a nulepa kha a upat ve hna awk a si ti kha philhhlah. “Dawtnak cu a nah a chuak lo” tiah Baibal nih a ti. Cucaah na innchung hawi nih a nulepa he naih tein a ummi kha zeitikhmanh ah lungsiarem loin um hlah.—1Korin 13:4; Galati 5:26.NA TUAH KHAWHMI:“Na chungkhar nih a zungzal in a kan namneh” asiloah “Nanu nih ka tuahmi paoh zeitikhmanh ah a ṭhatnaklei in a ka hmuhpiak bal lo” tibantuk biaperh in chim kha hmang hlahNa innchung hawi zaka in hmuhthiam i zuamBAIBAL CHIMMI: “Cucaah cun pei pa nih a nu le a pa a kaltak hna i a nupi he an i fonh i pumkhat i an can hi a si cu.” (Genesis 2:24) Nulepa nih nupi, va na ngeih hnu hmanhah na caah rian kan ngei rih tiah an ruah khawh men. Nan chungkhar ah an i tel awk leng tiangin i thlak an duhmi zong a si kho men.Nulepa hna kha zeitluk tiangin dah i telnak nawl kan pek hna lai ti kha nan pahnih in biakhiak u law mah kha upatnak he theihter hna u.Hmaizahnak le a hmaanning tein nan chimh khawh hna. (Phungthlukbia 15:1) Toidornak, nemnak le lungsaunak nan ngeih ahcun nan rualchan hna he nan i pehtlaihnak a ṭhat lai lengah pakhat le pakhat nan i ngaithiam kho lai i “dawtnak” zong nan ngei peng kho lai.—Efesa 4:2.NA TUAH KHAWHMI:Chungkhar ah rualchan pawl an i thlak ning kong he pehtlaiin lungsiarem loin na um ahcun caan aa rem tikah na innchung hawi he mah kong kha i ruahṭi uMah kong kha zeitindah kan tonghtham lai ti kha nan pahnih hnatla in biakhiak uDuhmi, ziaza le pumpak sining hna aa khah lomi cu nuva hna caah zuamcawhnak taktak a si. Fawi tein thinhunnak a chuahter khomi a tanglei thil sining hna a um rih:  Rualchan pawl he a caan hmanṭinak  Tangka hman ning  Fa ngeihnak le ngeih lonakNa innchunghawi he nan ruahnak aa khah lo ahcun zeidah na tuah khawh?Hngalh awk a simiNa tuah khawhmiAa tlak timi cu aa khat dih tinak a si lo. Aa tlak bikmi nuva hna hmanh a biapimi thil kong he aa tlaiin an ruahnak aa khat zungzal lo.“A lung aa rualmi chungkhar pakhat in a ṭhangmi ka si. Zarhte, zarhpi ahcun ka pi le ka pu, ka ni le ka ṭang le ka unau pawl he caan kan hmangṭi tawn. Ka vapa i a chungle cu an chungkhar pawl he caan an hmangṭi tuk lo. Cucaah kan chungkhar pawl he zei can dah caan kan hmanṭi lai asiloah lamhla ah a ummi kan rualchan pawl he zei can dah kan i chawnhbiak lai timi kong he aa tlaiin kan hmuhning cu aa khat lo.”—Tamara .“Kan ṭhan ning aa khah lo caah ka nupi le kei cu zei caah dah tangka hi a bikin kan hman awk a si timi kong he aa tlaiin kan ruahnak aa khat lo. Kan i umka thla tlawmpal chung cu mah kong he aa tlaiin bia kan i al tawn. Buaibainak tawnghtham awkah atu le atu bia kan i ruah.”—Tyler .Mi pahnih cu an zohmi aa khat ko nain an hmuhning cu aa dang kho. Nuva hna an lung aa khah lomi zong cubantuk cu a si veDinhdorhnak men in a tlam a tling kho lomi buaibainak cheukhat a um. Tahchunhnak ah, Innchunghawi a nu le a pa cu an zaw i zohkhenh an herh ahcun zeitin? Asiloah innchunghawi pakhat nih fa ngeih a duh i a dang pakhat nih a duh lo ah tah zeitin?*“Ka nupi he fa ngeihnak kong he aa tlaiin atu le atu kan i ruah. Anih cu fa ngeihnak kong lawngte a ruat. Kan hmuhning cu aa khat lo chinchin. Zeitindah kan i ruahceihṭi lai ti awk hmanh ka thei ti lo.”—Alex.Ruahnak i khah lo ruangah chungkhar pehtlaihnak kha rawhter hlah u. A biapimi kongkau ah nan hmuhning aa khah lo ahcun i ṭhen ding a si zongah tuah na duhmi paoh kha tuah hrimhrim ko tiah mifim cheukhat nih an ti tawn. Asinain mah “tawnghtham ning” cu mah intuarnak biapi tuk ah i chiah a si. Cun zei thil kan ton hmanhah kan innchunghawi he hmunkhat ah kan umṭi peng lai timi Pathian sin nan biakam zei nan rel lo zong a si.Ṭhitum biakamnak kha upat awkah bia khiak u. Cutin nan tuah ahcun buaibainak hna kha ral bantukin si loin rianṭuanṭihawi bantukin hmunkhat ah nan tawnghtham khawh lai.Baibal phunglam: “Pathian nih a fonhmi hna cu mi nih an ṭhen awk hna a si lo.”—Matthai 19:6.A hlankan in tuak. Tahchunhnak ah, innchunghawi pakhat nih fa ngeih a duh i a dang pakhat nih a duh lo hei ti u sih. Mah tikah ruah dingmi a kong cheukhat a um:  Chungkhar fehternak.Na innchunghawi nih fa zohkhenhnak he aa tlaiin lungretheihnak kha a ing kho lai maw?  Nulepa rian.Rawl, thilpuan le umnak inn ngeih lawngin a za lo.  Nan ngeihmi tangka.Nan ṭuanmi rian, chungkhar le a dang rian hna kha a tlari tein na ṭuan kho lai maw?Baibal phunglam: “Pakhatkhat nih inn sak aa timh tikah, ka rian hi a dih tiangin ka phaisa nih a ka zo lai maw zo lai lo ti hngalhnak dingah a ṭhu hmasa i pei zeizat dah a dih lai ti kha a tuak hmasa cu.”—Luka 14:28.Thil sining kha hmuhning a phunphun in ruat. Lung i khah lonak cheukhat cu thawnghtham khawh ning a um. Tahchunhnak ah, fa kan ngei lai maw, ngei lai lo timi kong he aa tlaiin fa ngeih a duh lomi innchunghawi nih hitin aa hal kho:  ‘Fa ngeih ka duh lomi cu a zungzal in ngeih ka duh lomi maw a si, atu ah ka duh lomi dah a si?’  ‘Nulepa ṭha ka si kho lai lo tiah ka thin a phang maw?’  ‘Ka innchunghawi nih a ka daw ti lai lo tiah ka thin a phang maw?’Fa ngeih a duhmi innchunghawi zong nih mah biahalnak hna hi a ruah khawh:  ‘Nulepa in ṭuanvo lak awkah timhcia kan si cang maw?’  ‘Fale zohkhenh awkah tangka a za in kan ngei maw?’Baibal phunglam: “Cunglei in a rami fimnak cu ... nemte in a um [a tlari, NW].”—Jeim 3:17.Na innchunghawi i a hmuhnak zong a ṭhatnak a um ti kha cohlang. Mi pahnih cu an zohmi aa khat ko nain an hmuhning cu aa dang kho. Cu bantukin nuva hna zong nih thil sining pakhat kha a dang dangin an hmuh khawh men. Tahchunhnak ah, tangka zeitindah hman ding a si ti bantuk thil sining ah an hmuhning cu aa dang kho. Nan hmuhning aa khat lomi kong nan i ruahṭi ding a si ahcun nan pahnih ningin nan cohlan khawhmi kong kha i ruahṭi hmasa u.  Aa khatmi nan hmuitinh cu zei hna dah a si?  Nan hmuhning ah zei a ṭhatnak hna dah a um?  Nan chungkhar a feh peng nakhnga pakhatkhat nih asiloah nan pahnih ningin nan hmuhning kha nan remh kho lai maw?Baibal phunglam: “Ahohmanh nih kanmah ca ṭha ding lawng kha kan zoh awk a si lo, midang ca ṭha ding tu kha kan zoh awk deuh a si.”—1Korin 10:24.Ngaihthiamnak timi cu thinhunnak le lungfahnak hna hloh kha a si. Asinain palhnak kha dinhdorh asiloah i hngalhter lo kha a si lo.BAIBAL PHUNGLAM: “Pakhat le pakhat lungsilonak nan i ngeih tikah pakhat le pakhat i ngaithiam u law i bawm u.”—Kolose 3:13.“Mi pakhat kha na dawt ahcun a tlinlonak kha si loin zei bantuk minung dah a si timi tu kha na zoh deuh lai.”—Aaron.Na thin a hun peng a si ahcun nangmahle nangmah pumsalei le lungthinlei ah harnak naa pekmi a si i nan chungkhar zong a rawk kho.“Ka vapa nih voikhat cu ka lung a ka fahter tukmi thil pakhat he aa tlaiin ngaihthiam a ka hal. Ngaihthiam awkah kaa harh tuk. A donghnak ah ka ngaihthiam, asinain tuan tein ka rak ngaihthiam lo caah kaa ngaichih. Mah nih a herh loin kan i pehtlaihnak kha a hnorsuan.”—Julia.HITIN I HALNa innchunghawi a chimmi le a tuahmi nih na lung aan fahter tikah hitin i hal:  ‘A thinhun a fawi tukmi ka si maw?’  ‘Ngaihthiam hal ding tiangin thinhun tuk awk a si maw asiloah zei rel loin ka um kho lai maw?’NA INNCHUNGHAWI HE I RUAH U  Pakhat le pakhat i ngaihthiam awkah zei can dah kan rauh tawn?  I ngaihthiam colh awkah zeidah kan tuah khawh?RUAHNAK CHEUHNAK  Na thin a hun tikah na innchunghawi kha miṭhalo pakhat in hmu hlah.  Na innchunghawi i a ziaza kha ngaihthiam khawh awkah “kan dihlak hin palhnak kan tuah cio tawn” timi bia kha i cinken.—Jeim 3:2.“Kan pahnih in kan palh tikah ngaihthiam awkah a fawi deuh i pakhat lawng a palhmi a lawh tikah ngaihthiam a har deuh. Ngaihthiam halnak cohlan awk le ngaihthiam awkah toidornak ngeih a hau.”—Kimberly.BAIBAL PHUNGLAM: “A caan a um rih [lioah], ... amah he cun remnak tuah i zuam.”—Matthai 5:25.A nuammi ṭhitumnak le chungkhar si khawh awkah na si khawh chungin naa zuam ko nain naa ruahchan lomi thil nan ton ahcun nan i nuamhnak a tlau kho men. (Phungchimtu 9:11) Harnak ton tikah tonghtham khawh awkah a herhmi bawmhnak hna kha Pathian nih a kan timhpiak. A tanglei i a ummi Baibal ruahnak cheuhnak hna kha nan zulh ahcun nangmah le na chungkhar nih a har bikmi thil sining hna hmanh kha nan tei khawh lai.BAIBAL CHIMMI: “Amah nih an zohkhenh hna caah nan lungretheihnak vialte kha amah cungah chia dih ko u.” (1Piter 5:7) Sifah harnak nan tonmi cu Pathian ruangah a si lo ti kha philhhlah. (Jeim 1:13) Pathian he a ṭhami pehtlaihnak na ngeih ahcun a ṭha bikmi lam in aan bawmh lai. (Isaiah 41:10) Cucaah Pathian sinah “nan harnak vialte kha chim dih u.”—Salm 62:8.Baibal kha nifatinte na rel i na hlathlai ahcun hnemhnak na hmuh lai. Mah lengah Jehovah Pathian nih “harnak a phunphun in a ingmi” hna kha zeitindah a hnemh hna ti  zong kha na hngalh lai. (2Korin 1:3,4; Rom 15:4) “Pathian daihnak, minung hngalhnak a lonhtu” zong kaan pek lai  tiah bia aa kam.—Filipi 4:6, 7,13.NA TUAH KHAWHMI:Lungdaih khawh awk le ṭha tein khua ruah khawh awkah Jehovah Pathian sinah thlacamNa hmuhning vialte kha i chek ṭhan law a ṭha bikmi lam in na tuah khawh hngami kha i thimBAIBAL CHIMMI: “Ruahnak a fimmi nih cun hngalhnak kha  an i lak chin lengmang i mifim mi nih an hnaa in hngalhnak kha an kawl.” (Phungthlukbia 18:15) A konglam vialte kha i khon hna. Na chungkhar pakhat cio nih an herhmi kha hngalh i zuam. Bia ruah hna law an chimmi zong kha ngaihpiak hna.—Phungthlukbia 20:5.Dawtmi pakhatkhat an thih ah tah? Na intuarnak kong chim kha na ningzak hlah. Jesuh hmanh a rak “ṭap” ve ti kha philhhlah. (Johan 11:35; Phungchimtu 3:4) Ṭha tein i dinh le ih zong a biapi. (Phungchimtu 4:6) Mah nih na ngaihchiatnak kha inkhawh awkah a fawiter deuh lai.NA TUAH KHAWHMI:Ngaihchiat awk a simi thil ton  hlan in na chungkhar kha pehtlaihnak tuah peng hna. Mah lawngah harnak ton tikah zalawng tein nangmah he biaruah an ngamh laiNangmah na ton bantukin a tong vemi hna he bia i ruah uBAIBAL CHIMMI: “Hawikom nih cun zei tik paoh ah dawt zungzal a si, u le nau cu harnak i hrawm awkah hrin kan si.” (Phungthlukbia 17:17) Na hawile nih bawmh an in duh ko nain zeidah kan tuahpiak lai ti kha an hngal men lai lo. Cucaah na herh taktakmi thil kha chimh hna awkah i cungcang hlah. (Phungthlukbia 12:25) Mah lengah Baibal lamhruainak hna kha zeitindah hman ding a si ti kha Baibal kong ṭha tein a hngalmi hna sinah bawmhnak hal hna. An in pekmi bawmhnak thawngin ṭhatnak na hmuh lai.—Jeim 5:14.Pathian aa bochan i a biakam a zummi hna he hmaan tein naa komhnak thawngin na herhmi bawmhnak kha na hmuh lai. Thazaang pek a herhmi hna kha thazaang na pek hnanak thawngin nangmah theng hnemhnak na hmuh lai. Jehovah Pathian le a biakam na zumhnak a ruang kha chim hna. Bawmh a herhmi hna bawmhnak ah na rian i tamter. Nangmah lawngin a dang tein um hlah, aan daw i na zawn aan ruatmi hna he umṭi.—Phungthlukbia 18:1; 1Korin 15:58.NA TUAH KHAWHMI:Na hawikom ṭha bik he bia i ruah u law an bawmhnak kha cohlangNa herhmi bawmhnak hna kha a hmaanning tein le a sining tein chimAa si pengmi nulepa sinah um nakin i ṭhen cu fale caah a ṭha deuh lai tiah hmunkhat ah umṭi awkah si khawh dawh a lo ti lomi nuva hna nih an ti. Thil sining nih zeidah a langhter?Nulepa i ṭhennak nih fale kha zeitindah a hnorsuan hna?Kan i ṭhen ahcun ka fa cu aa nuam deuh lai maw?Fale zohkhenhṭinak kong he aa tlaiin zeidah ka hngalh awk a si?A ṭha deuhmi tawnghtham ning a um maw?Nulepa i ṭhennak nih fale fakpi in a hnorsuan hna ti kha hlathlainak nih a langhter. Nulepa aa ṭhenmi fale tam deuh cu hi bantuk in an um:  an thin a hung, an lungre a thei i lungdong in an um  midang a hnorsuang khomi ziaza an ngei  sianginn ah ca cawn an i harh asiloah sianginn kai kha an ngol  an zawt a fawiMah lengah ngakchia tampi nih nulepa an i ṭhenmi cu kanmah ruangah a si tiah an ruah asiloah i ṭhen lo dingin kan rak kham hna awk a si tiah an ruah caah anmahle anmah kha sual an i phaw.Nulepa aa ṭhenmi fale cu an tonmi harnak nih an upat tiang a hnorsuan khawh hna. Man ka ngei lo timi ruahnak an ngei i midang zong kha an zum kho ti hna lo. Anmah theng innchungkhar ah buaibainak an ngeih tikah i ṭhen ding a ruang a tam deuh.A biapimi kong: Nulepa i ṭhen cu fale caah a ṭha deuh tiah mi cheukhat nih an ti ko nain hlathlainak nih mah cu a hmaan lo ti kha a langhter. “Nulepa i ṭhennak nih fale kha an lung a fahter hna” tiah ngakchia a zohkhenhtu mifim Penelope Leach nih a ti.*Baibal phunglam: “Midang duhning kha hmuhthiam i zuam u law nanmah duhnak lawng kha ruat hlah u.”—Filipi 2:4.An i nuam deuh lai tiah mi cheukhat nih an ti. Asinain nulepa ruahnak le fale ruahnak cu aa khat lo ti kha philhhlah. I ṭhen dingin khua a ruatmi hna nih nunning thar in nun an duh. Ngakchia nih cun an Nu le an Pa he hmunkhat ah umṭi kha an duh.Aa ṭhenmi nuva thong tampi kha hlathlainak an tuah hna hnuah The Unexpected Legacy of Divorce timi cauk a ṭialtu hna nih hitin an ti: “A phi cu a fiang ko, ngakchia pawl nih kan i nuam deuh tiah an chim lo. Mah canah ‘nulepa an i ṭhen ni cu ngakchiat lio caan kan i nuamhnak a dongh ni a si’ tiah fiang tein an chim.” “An i bochan bikmi minung pahnih kar lakah pehtlaihnak hri a cah cang caah” vawlei cu “himnak a um lomi hmun le ṭih a nungmi hmun in an hun hmuh” tiah mah cauk nih a ti.A biapimi kong: Nulepa an i ṭhen hnuah ngakchia pawl cu an i nuam ti lo.Baibal phunglam: “Lungthin ngaihchia nih ruh kha a roter.”—Phungthlukbia 17:22.Aa ṭhenmi nuva cheukhat nih nupa tling tein a ummi innchungkhar bantukin an fale kha an si khawh chungin zohkhenhṭi awkah an i zuam. Asinain mah cu a fawimi a si lo. Aa ṭhenmi nuva hna nih mah bantuk thil sining hi an ton khawh ti kha hlathlainak nih a langhter:  fale kha a caan pek khawh lonak  fale kha cawnpiak tikah phunglam pahnih sinak  nulepa nih sualnak kan ngei timi ruahnak an ngeih ca le kan tha a baa tuk timi ruahnak an ngeih caah fale an duhnak zulhnakNulepa aa ṭhenmi fale nih nulepa bia ngaih a hau lo tiah an ruah khawh. Cun nulepa nih hmunkhat ah umṭi ding timi an biakam kha an zul lo tiah an ruah khawh. Cucaah ‘zeicah an bia cu ka ngaih lai?’ tiah a ruah khawh men.A biapimi kong: Aa ṭhenmi nuva hna caah fale zohkhenhṭi cu a fawimi a si lo. Fale caah cun a har chinchin.Baibal phunglam: “Nu le pa hna, nan fale kha an ing puanter hna hlah u, an hnabei a dong sual lai.”—Kolose 3:21.I ṭhen hnuah nunning thar in nun awkah fakpi in i zuam nakin atu i innchungkhar kha a feh nakhnga i zuam cu a ṭha deuh tawn. The Case for Marriage timi cauk nih hitin a ti: “Innchungkhar a nuamh lomi cu a nuam kho ṭhan ti lai lo tinak a si lo. Aa nuam lomi innchungkhar hna cu a caan a rauh tikah a hun i nuammi zong an um.” Thil sining a dihlak in ruah tikah ngakchia pawl caah nulepa he hmunkhat ah umṭi cu a ṭha bikmi a si.Mah nih nuva hna cu zeitikhmanh ah an i ṭhen awk a si lo tiah a ti duhnak a si lo. Innchunghawi nih nupa sualnak a tuah ahcun i ṭhen khawh a si tiah Baibal nih a ti. (Matthai 19:9) Asinain “mifim nih cun a lamh ding kha ṭha tein a zoh” ti zongin Baibal nih a ti. (Phungthlukbia 14:15) Cucaah buaibainak a ngeimi nuva hna nih i ṭhen dingin khua an ruah ahcun an fale a hnorsuang khomi thil i telin thil sining vialte kha an ruah chih a hau.Mi tampi nih cun thil sining kha a ṭhat deuh nakhnga i zuam loin hmunkhat ah a sawhsawh men in an umṭi hna. A nuammi innchungkhar a si khawh nakhnga a herhmi sining hna ngeih awkah nuleva a bawm khomi a ṭha bikmi ruahnak cheuhnak hna kha Baibal ah a um. Cutin ruahnak a kan cheuh khawhmi cu Baibal Ṭialtu Jehovah cu innchungkhar hram a thawktu a si caah a si.—Matthai 19:4-6.Baibal phunglam: “Keimah cu BAWIPA nan Pathian, nan ca ṭhatnak cawnpiak aan duhtu hna ... ka si.”—Isaiah 48:17.MI PAKHAT cu a innchunghawi zumhawktlak loin a um tikah a lung a fak tuk. Mi cheukhat nih aa ngaichihmi an innchunghawi kha an ngaihthiam hna i pehtlaihnak ṭha ngeih ṭhan awkah an i zuam ti cu a hmaan ko.* Asinain an ngaihthiam hna zong, ngaihthiam hna lo zongah innchunghawi zumhawktlak loin umnak a tongmi hna nih an tonmi lungfahnak tu cu zungzal in a hmun. Cubantuk mi hna nih an lungfahnak kha zeitindah an tawnghtham khawh?Sualnak a ngei lomi innchunghawi tampi cu an ngaih a chia tuk ko nain Baibal in hnemhnak an hmu. An lungfahnak le an mitthli kha Pathian nih a hmuh ti kha an hngalh.—Malakhi 2:13-16.“Khuaruahhar vansang au in ka um tikah na ka hnemh i ka lung na ka lawmhter.”—Salm 94:19.Bill nih hitin a ti: “Mah Baibal caang ka rel tikah zaangfahnak a ngeimi pa bantukin Jehovah nih ka lungfahnak kha a ka hnemh tiah ka mitthlam ah ka cuanter.”“Nang cu zumhawktlak a simi sinah zumhawktlak in na um ve.”—Salm 18:25.Thla tampi chung a vapa zumhawktlak loin a ummi Carmen nih hitin a ti: “Ka vapa cu ka cungah zumhawktlak loin a um. Asinain Jehovah cu ka cungah zumhawktlak tein a um lai ti kha ka zumh khawh. Zeitikhmanh ah a ka kaltak bal lai lo.”“Zeithil kong hmanhah lungrethei in um hlah u.Thla nan camnak ah Bawipa cu nan herhmi kha hal u ... Cun Pathian daihnak, minung hngalhnak a lonhtu nih cun, ... nan lungthin le nan ruahnak cu him tein a chiah lai.”—Filipi 4:6,7.Sasha nih hitin a ti: “Mah Baibal caang kha atu le atu ka rel. Voi tampi thla ka cam caah Pathian nih daihnak a ka pek.”A cunglei ah langhtermi hna cu a caan ah an lung a dong. Asinain Jehovah Pathian kha an i bochan i Baibal in thazaang an i lak. Bill nih hitin a ti: “Zeizong vialte cu a rawk dihmi a lawh hmanhah ka zumhnak nih ka nunnak cu sullam a ngeihter. ‘A thuk bikmi muihnak chung’ ka kal caan hmanhah Pathian cu ka sinah a um.”—Salm 23:4.Jehovah Tehte Hna nih ṭhitumnak le i ṭhennak he aa tlaiin Baibal phunglam kha an zulh. Pathian nih nu le pa an i um tikah zungzal umṭi dingin a rak timhtuah. Baibal nih zuanzamnak ruang lawngah i ṭhennak nawl a awnh.—Matthai 19:5,6,9.Lam tampi in an bawmh hna: Cauk. Kan cauk hna ah a fekmi chungkhar si awkah a bawmmi capar hna aa tel caah aa ṭhen dengmi nuva hna hmanh kha a bawmh khawh hna. Tahchunhnak ah, “Ṭhitum Biakamnak Kha Fehter,” “Zeitindah Ka Ngaihthiam Lai?” timi le “Pakhat le Pakhat cungah Zumhnak Ngeih Ṭhan Awkah i Zuam” timi capar hna kha zoh. Pumhnak. Chungkhar caah zulh awk a tlakmi Baibal ruahnak cheuhnak kong hna kha Jehovah Tehte Hna i Khrihfabu pumhnak, peng civui le pengkomh civui hna ah an i ruah. Khrihfa Upa. Khrihfa upa hna nih nuva hna kha Efesa 5:22-25 ti bantuk Baibal caang hna hmangin an bawmh hna.An bawm hna lo. Nuva hna nih buaibainak tawnghthampiak awkah Khrihfa upa hna kha bawmhnak an hal hna hmanhah mah cu tuah u, mah kha tuah hlah u tiin tinak nawl an ngei lo. (Galati 6:5) Baibal phunglam zul loin aa ṭhenmi nih Khrihfabu ah tinvo sung hna kha a hmu lai lo. Cun Baibal phunglam ningin nupi, va ngeih ṭhannak nawl zong a ngei lo.—1Timote 3:1, 5, 12.Baibal nih chungkhar ah buaibainak a um hmanhah hmunkhat ah umṭi dingin tha a pek hna. (1Korin 7:10-16) Buaibainak tampi cu lungtak in thlacamnak, Baibal phunglam zulhnak le dawtnak langhternak thawngin tawnghtham khawh a si.—1Korin 13:4-8; Galati 5:22.Asinain a tanglei i langhtermi ṭih a nungmi thil sining hna ah Khrihfa nuva hna nih a dang tein um awkah bia an khiah:  Chungkhar cawm duh lonak.—1 Timote 5:8.  Fakpi in velhnak.—Salm 11:5.  Pathian biaknak ah khenkham tuknak. Tahchunhnak ah, innchunghawi nih Pathian nawlbia buar dingin a hnek khawh men. Mah tikah thlerhkonh a simi innchunghawi nih ‘minung nakin Pathian nawl a ngaih’ khawh nakhnga a dang tein um awkah bia a khiah khawh men.—Lamkaltu 5:29.Tangka ngeih ahcun chungkhar nih an herhmi kha bawmh khawh a si. (Phungthlukbia 30:8) Mah lengah, “tangka nih a kan huhphenh khawh” tiah Baibal nih a ti. (Phungchimtu 7:12, NW) Nuva hna nih tangka kong chim kha nan i harh ko lai nain chim loin um hlah u.Tangka ruangah chungkhar ah buaibainak chuahter hlah. (Efesa 4:32) Nuva hna nih zeitindah tangka kan hman lai timi kong biakhiahnak an tuah tikah pakhat le pakhat i zumh in an ṭuanṭi awk a si.BAIBAL CHIMMI: “Nannih lak i pakhatkhat nih inn sak aa timh tikah, ka rian hi a dih tiangin ka phaisa nih a ka zo lai maw zo lai lo ti hngalhnak dingah a ṭhu hmasa i pei zeizat dah a dih lai ti kha a tuak hmasa cu.” (Luka 14:28) Tangka zeitindah hman ding timi kong kha i ruahṭi in timhtuah cu a biapi tuk. (Amos 3:3) Zeidah cawk a herh timi le mah caah tangka zeizatdah ka hman lai ti kha biakhiak. (Phungthlukbia 31:16) Thil pakhatkhat cawk awkah tangka na ngeih hmanhah mah kha cawk ding a si tiah a ti duhnak a si lo. Leiba ngeih lo awkah i zuam. Na ngeihmi zat lawng kha hmang.—Phungthlukbia 21:5; 22:7.NA TUAH KHAWHMI:Thla dih ah tangka a hleimi nan ngeih rih ahcun mah tangka in zeidah kan tuah lai ti kha biakhiahnak tuahṭi uHmuhmi nakin hmanmi tangka a tam deuh ahcun nan hmanmi kha zeitindah ṭhumh khawh deuh a si ti kha ṭha tein timhtuah. Tahchunhnak ah, a leng i rawl ei canah nangmah tein rawl naa chuan khawhBAIBAL CHIMMI: ‘Bawipa hmuh lawngah si loin, minung mit hmuh zongah a dingmi thil kha tuah u.’ (2Korin 8:21) Zeizatdah na hmuh i na hman ti kha na innchung hawi kha a hmaanning tein chim.Tangka kong ah a biapimi biakhiahnak na tuah hlanah na innchung hawi he i ruahṭi hmasa u.(Phungthlukbia 13:10) Chungkhar ah tangka kong he aa tlaiin nan i ruahṭi ahcun nan chungkhar ah nuamhnak a um lai. Na hmuhmi tangka kha keimah pumpak tangka tiah ruat loin chungkhar tangka tiin ruat.—1Timote 5:8.NA TUAH KHAWHMI:I ruahṭi hau loin zeizatdah tangka hman khawh a si ti kha nan pahnih hnatla in rikhiak uBuaibainak a chuah hlanah tangka kong kha i ruah uNuva tampi cu hmunkhat ah an umṭi ko nain pakhat le pakhat biaruah awkah an i harh. Zeicah?An umṭi ko nain an i hlat—zeicah?Na tuah khawhmiNuva hna nih an chimmiI ruahṭi dingmiThabat tuknak“Pakhat le pakhat bia kan i ruah lai kan ti fatin kan pahnih in kan tha a ba tuk veve. Ka tha a bat tuk ahcun zei ruang lo ah ka thin a hung lengmang. Cucaah TV tu kan zoh.”—Anna.  Internet ah lungthin peknak“Social media le Internet hmannak ah a caan a dih hmanh kan hngal tawn lo. Mah lawng kha kan zoh peng caah bia kan i ruah ti lo. Khaankhat ah kan umṭi hmanh kha kan philh tawn.”—Katherine. Duhmi i khah lonak“Ka vapa cu inn a ṭinle cangka in amah nih a huammi thil lawngte kha a tuah. A rian ah a bat tuk caah mah caan ahcun amah duhmi kha tuah ko seh tiah ka ruah. Asinain pakhat le pakhat a caan i pe u sihlaw a ṭha tuk hnga.”—Jane. Rian“Electornic thilri lawngte kan hmaan caah inn kan ṭin caan le kan chungkhar he kan umṭi caan hmanhah mah lawngte kha kan hmang peng. Inn kan phanh hmanhin rian kan ṭuan ṭhan. E-mail le ca i kuatnak ruangah ka nupi he caan ka hmang kho tuk lo.”—Mark.Nan i manh caan lawngah si loin a caan i pe hrimhrim u.Baibal phunglam: “A ṭha bik i thim awk kha nan hngalh lai.”—Filipi 1:10.Ruathmanh: Na rian le na huammi nakin na chungkhar biapi deuh ah na chiah kha na tuahsernak nih a langhter maw? Naa manh tik le rian na ngeih lo tik lawngah na chungkhar kha a caan na pe maw?Ruahnak cheuhnak: Na innchunghawi kha a caan a za in na pek nakhnga a hlankan in i timhtuah.“Ka vapa nih kanmah pahnih lawng a caan kan hman khawh nakhnga a timhtuah tikah kaa nuam tuk. A ka dawt i keimah he umṭi a duh tiah ka ruah. Mah tikah amah zong ka hun dawt chin.”—Anna.  Electronic thilri kha biapi ah chia hlah u.Baibal phunglam: “Zeizong vialte caah hin caan a um cio.”—Phungchimtu 3:1.Ruathmanh: Cakuat a lutmi ruangah na innchunghawi kha a caan ṭha tein pe loin na um maw?Ruahnak cheuhnak: A tlawm bik ah nikhat ah voikhat cu rawl eiṭi u. Rawl nan eiṭi lioah phone kha a dang ah chia u. Rawl nan eiṭi caan cu nikhat chung nan hmuhtonnak i ruahṭi awkah a ṭha bikmi caan a si.  A si khawh tik caan paohah dawr ah kalṭi u law inn rian zong ṭuanṭi u.Baibal phunglam: “Pahnih cu pakhat nakin an ṭhahnem deuh, zeicahtiah an ṭuanmi rian khan tam deuh an hmuh khawh.”—Phungchimtu 4:9.Ruathmanh: Inn caah a herhmi thil cawk awkah nangmah lawng voi zeizat dah na kal cang?Ruahnak cheuhnak: Pakhat lawngin tuah a ngah hmanhah nan pahnih in tuahṭi u.“Thil cawk, pakan ṭawl, thil bil, innpawng thianh ti bantuk inn rian hna kha ṭuanṭi awk a simi tinvo sung rian in hmu awk a si”—Nina.A hleihluat tuk in i ruahchan hlah uBaibal phunglam: “Mi vialte sinah nemnak tein va um u. Bawipa cu tuan ah a ra lai.”—Filipi 4:5.Ruathmanh: Na innchunghawi sinin a hleihluat tuk in naa ruahchan lo kha zeitindah na langhter khawh?Ruahnak cheuhnak: A duhmi le na duhmi kong kha i ruahṭi u law pakhat le pakhat nan herhmi caan kha i pe u.“Kei cu ka thazaang a der i ka ngan a dam lo. Ka vapa tu cu a dam i a ṭhawng. Cucaah kei cu inn ah kaa din. Ka vapa cu hrimhnak a hmuh nakhnga a leng hna ah ka chuahter. Anih leng a chuah lioah kei cu inn ah kaa dinh caah kan pahnih caah a ṭha.”—Daniela.Nuva hna nih an chimmi“Rawl nan eiṭi lio caan ah bia nan i ruah khawh bantukin a biapimi kong hna zong nan i ruah kho. Mah nih lungkhat in aan umter khawh hna.”—Jamin le a nupi, Kendra.“Kei zong ka ei ding a si ve caah ka bawmh awk a si ko lo maw? Ka ngakchiat lio ka philh khawh lomi thil ah ka nu le ka pa he rawl kan eiṭimi zong aa tel. Ka vapa he rawl kan eiṭimi zong philh khawh lomi a si ve te lai.”—Monica le a vapa, Shawn.Pakhatnak ah, a tanglei i biahalnak hna hi pakhat cio in ruat u. Cun a phi kha i ruahṭi u.Pakhat le pakhat a caan a za in nan i pe maw?  A caan pek dingin aa zuammi na innchunghawi i zei a sining kha dah thangṭhat na duh?  Na innchunghawi kha zei ah dah ṭhanchoter na duh?  Electonic thilri ruangah na innchunghawi biachimmi kha voi zeizat dah zei rel loin na um?  Pakhat le pakhat a hleihluat tuk in nan i ruahchan lo kha zeitindah nan langhter khawh?  Tu zarh chung ah pakhat le pakhat a caan a za in nan i pek khawh nakhnga zei thlennak hna dah nan tuah khawh?Fimthiamnak thilri nan hmanmi nih nan innchungkhar kha a fehter khawh asiloah a hrawh khawh. Mah thilri hna nih nan innchungkhar kha zeitindah a hnorsuan khawh?Na hngalh awk a simiNa tuah khawhmiNuva hna nih an chimmiLamhruainak kha i ruahṭi uFimthiamnak thilri ṭha tein hmannak nih chungkhar ah ṭhatnak a chuahter khawh. Tahchunhnak ah, nuva cheukhat nih an rianṭuannak hmun cio in pakhat le pakhat i chawnhbiaknak caah fimthiamnak thilri kha an hman.“A sawhsawh te a simi ‘Kaan dawt tuk’ asiloah ‘Na kong ka ruat’ ti bantuk cakuatnak nih pakhat le pakhat aan naihter khawh hna.”—Jonathan.  Fimthiamnak thilri ṭha tein hman lonak nih chungkhar kha a hrawh khawh. Tahchunhnak ah, mi cheukhat nih an phone asiloah an tablet kha an hman peng caah an innchunghawi kha a caan an pe kho ti hna lo i an cungah siaherhnak zong an langhter kho ti lo.“Phone ka hman lo ahcun ka vapa nih keimah he biaruah a duh deuh lai i a caan zong tam deuh kan ngei lai ti kha ka hngalh.”—Julissa.  Mi cheukhat nih phone asiloah tablet hman buin an innchunghawi he ṭha tein bia i ruah khawh a si ko tiah an ti. Asinain nunphung hlathlaitu Sherry Turkle nih “mah cu a si kho lomi a si” tiah a ti. Mi nih voikhatte ah thil tampi tuah cu a ṭhami a si tiah an ruah ko nain a taktak ahcun mah cu a ṭha lomi a si. “Caankhatte ah thil tampi tuah kan i zuam ahcun palhnak tam deuh kan tuah lai” tiah a ti chap.*“Thildang a tuah lo caan ah ka vapa he bia ruah cu a nuam tuk. Phone asiloah tablet lawng a hman ahcun ka um zong um lo zongah zei ah a ka rel lo tiah ka ruah.”—Sarah.A hmaanmi a konglam: Fimthiamnak thilri nan hmanmi nih nan innchungkhar kha a fehter khawh asiloah a hrawh khawh.A biapi deuhmi thil kha hngal. Baibal nih “a biapi deuhmi thil kha hngalh i zuam” tiah a ti. (Filipi 1:10, NW) Hitin i hal: ‘Keimah le ka innchunghawi nih pakhat le pakhat bia i ruahnak caan kha kan phone asiloah kan tablet hmannak caah kan hmang maw?’“Nu pakhat le pa pakhat rawl dawr i rawl an eiṭi lioah phone an hman vevemi hmuh cu ngaihchiat awk ngai a si. Fimthiamnak thilri sal si kha kan duh lo. Mah nih a biapi bikmi pakhat le pakhat kan i pehtlaihnak kha a kan philhter khawh.”—Matthew.Ri khiak. Baibal nih hitin a ti: “Zeitindah kan nuncan a si ti kha ṭha tein i zoh u. Mihrut bantukin um hlah u, mifim bantukin um u. ... caanṭha nan hmuhmi paohpaoh kha ṭha tein hman i zuam u.” (Efesa 5:15, 16) Hitin i hal: ‘Cakuat a lutmi paohpaoh rel in leh canah a biapi tuk lomi cakuat kha a hnuah rel in leh awkah a caan kha ri ka khiak kho lai maw?’“Ka phone aw kha phih in aa tlakmi caan ah cakuat rel le leh cu bawmtu a si ti kha ka hngalh. Tlaih colh a haumi phone, leh colh a haumi cakuat asiloah e-mail ti bantuk cu a um tuk lem lo.”—Jonathan.A si khawh ahcun rian naa dinh caan ah rian he aa tlaimi thil kha tuah hlah. Baibal nih hitin a ti: “Zeizong vialte caah hin caan a um cio.” (Phungchimtu 3:1) Hitin i hal: ‘Inn ah rian kong he aa tlaiin phone ka hmanmi nih ka chungkhar kha hnahnawhnak a pe hna maw? Cutin a si ahcun mah nih ka chungkhar kha zeitindah a hnorsuan khawh? Mah kong he aa tlaiin ka innchunghawi nih zeidah a chim?’“Fimthiamnak thilri ruangah zeitik caan paohah rian kan ṭuan kho. Ka nupi he kan umṭi lioah rian kong he aa tlaimi ca pawl kha ka phone in rel le check lengmang lo awkah a hleiin kaa zuam.”—Matthew.Na innchunghawi he phone asiloah tablet hmannak kong kha i ruahṭi u. Baibal nih hitin a ti: “Ahohmanh nih kanmah ca ṭha ding lawng kha kan zoh awk a si lo, midang ca ṭha ding tu kha kan zoh awk deuh a si.” (1Korin 10:24) Phone asiloah tablet nan hman ning kong he aa tlaiin thlennak tuah a herh le herh lo kha na innchunghawi he i ruahṭi u. Capar a hramthawk ah langhtermi lamhruainak kha i ruahṭi u timi kha na hman khawh.“Ka vapa le kei cu pakhat le pakhat hlangfang tein bia kan i chim, cucaah phone le tablet hmannak ah caan tam tuk kan hman tiah kan ruah ahcun pakhat le pakhat ralrin kan i pe. Mah nih buaibainak a chuahter khawh ti kan hngalh caah pakhat le pakhat kan hmuh ning kha ṭha tein kan i ruah.”—Danielle.A hmaanmi a konglam: Na phone asiloah na tablet kha na bawi si loin na sal siter.Na innchunghawi i a biachim asiloah a tuahsernak ruangah na thin a hung ko nain na thinhunnak kha na lungchung in naa uam. Mah kha na innchunghawi nih a hngalh i hramhram in bia aan hal chih. Mah tikah na thin a hung chinchin. Cu bantuk caan ah na thinhunnak kha zeitindah naa sum khawh?Na hngalh awk a simiNa tuah khawhmiThinhun tuknak nih na ngandamnak kha a hnorsuan khawh. Thinhunnak nih thi kainak, lung zawtnak, lungdongh zawtnak le pawpi zawtnak hna a chuahter khawh tiah hlathlainak pakhat nih a ti. Thinhunnak nih i hngilh khawh lonak, lungretheihnak, cuar zawtnak le zennak hna a chuahter khawh. Cucaah Baibal nih hitin a ti: “Thinhung in um hlah u, ... zeihmanh an ṭhathnem hna lai lo.”—Salm 37:8. Thinhunnak lungchung in i uamnak zong nih ṭhatlonak a chuahter khawh. Thinhun peng in um cu pum chunglei harnak a pe khomi zawtnak he aa lo. Tahchunhnak ah, sual kawlnak asiloah phunzainak lungput na ngei kho. Cubantuk lungput nih na innchungkhar he umṭi awkah a harter khawh i na innchunghawi kha fakpi in harnak a pek khawh.Na innchunghawi i a ṭhami a sining kha zohpiak. Na innchunghawi nih a ngeihmi sining lakah na duh bikmi pathum kha i ṭial. A tuahmi pakhatkhat ruangah na thin a hun ahcun mah a sining kong kha ruat ṭhan. Mah nih na thinhunnak kha i uk khawh awkah aan bawmh lai.Baibal phunglam: “Lunglawmhnak in khat u.”—Kolose 3:15.Ngaihthiam awkah i zuam. Pakhatnak ah na innchunghawi hmuhning kha hngalhthiam khawh awkah i zuam. Cutin naa zuam ahcun Baibal nih “zawnruahnak” tiah a auhmi zaangfahnak kha na ngei kho lai. (1Peter 3:8) Cun hitin i hal, ‘Ngaihthiam khawh lo ding tiangin ka thin a hunnak a ruang a um maw?’Baibal phunglam: “Palhnak i maimilh cio hi ... sunparnak a si.”—Phungthlukbia 19:11.Na intuarnak kha zaangfahnak le fimkhur tein chim. “Keimah” timi kha hmang. Tahchunhnak ah, “Na umnak na ka chimh lomi cu zaangfahnak na ngeih lo a si” tiah ti canah “Na him le him lo zong ka hngal lo, khua zong a tlai cang caah ka thin a phang” tiah ti. Nem tein na intuarnak na langhtermi nih na thinhunnak kha i sum khawh awkah aan bawmh lai.Baibal phunglam: “Nan biachim nan holh rel cu a zungzal in ngaih a nuammi le a ṭhami a si awk a si.”—Kolose 4:6.Ṭha tein a bia ngaihpiak. Na intuarnak na chim dih hnuah na innchunghawi kha a bia tan loin biachimnak nawl pe. A chim dih hnuah a chimmi bia kha a hmaan ning tein ka hngalthiam maw tiah i dothlat ṭhan. A sawhsawh te a simi bia ngaihpiaknak cu thinhunnak i sum khawh awkah a kan bawm khomi a biapimi tuahsernak a si.Baibal phunglam: “Bia theih duhnak lei ah cun a khul a rangmi si u law biachimnak lei ... ah cun a khul a nuarmi si u.”—Jeim 1:19.Caantling in rian a ṭuanmi nulepa cheukhat nih sianginn kai a za rih lomi an fale kha chun i ngakchia zohkhenhnak inn ah an chiah tawn hna. Nan fale kha chun i ngakchia zohkhenhnak inn ah nan chiah hna ding a si maw?Naa hal awk a simi biahalnak hnaNa tuah khawhmiChun i ngakchia zohkhenhnak inn hna nih nulepa le fale an i pehtlaihnak kha a hnorsuang kho maw? A hnorsuan khawh. Ngakchia pakhat i a thluak cu amah he aa pehtlaimi hna nih khualrang in an ṭhanchoter khawh. Cucaah mah caan cungah nan fale kha nan si khawh chungin a caan pe hna u.—Deuteronomi 6:6, 7.Nulepa hna nih an fale kha chun i ngakchia zohkhenhnak inn ah chiah dingin an timh hna ahcun anmah he zeitindah a ṭhami pehtlaihnak kan ngeih khawh lai timi kong zong an ruah a hau.Chun i ngakchia zohkhenhnak inn nih na nawlngeihnak kha a zorter kho maw? A zorter khawh. “Ngakchia cu anmah le anmah an i komh deuh tikah an cungah huham an i ngeih deuhdeuh ve tiah Na Fale Kha Zohkhenh Hna timi cauk nih a ti. Nulepa nih an fale kha chun i ngakchia zohkhenhnak inn ah an chiah hna ahcun kan fale cungah huham a ngei bikmi kan si kho rih lai maw tiah an ruah a hau.Chun i ngakchia zohkhenhnak inn nih nan fale kha sianginn an kai tikah ṭhathnemhnak a pe hna lai maw? Cheukhat nih cun a pek hna tiah an ti. Chuekhat nih cun ca an cawnnak ah zei ṭhathnemhnak hmanh a pe hna lo tiah an ti. Zeiti a si hmanhah ngakchia lungthinlei kong a hlathlaitu Penelope Leach nih hitin a ti: “Nunnak ah hlawhtlinnak hmuh awkah cun ‘fim cawnnak’ cu a biami bikmi a si, tuan deuh in an cawn ahcun a ṭha chinchin timi bia kha zum hlah u. An chuahka in na cawnpiakmi hna cu zei rel loin um hlah.”  Chun i ngakchia zohkhenhnak inn ah chiah cu fale caah a ṭhahnem maw asiloah mah cu a herh taktakmi a si maw?Nangmah asiloah na innchunghawi nih rianṭuan loin fale zohkhenh awkah inn ah um dingin a si kho lai maw? Cheukhat nulepa cu a sangmi nunning in nun khawh awkah an pahnih ningin rian an ṭuanmi a si kho men. Cutin ṭuan cu a ṭhahnem maw?  Nu le asiloah pa le pakhatkhat inn ah um khawh dingin an hmanmi tangka kha ṭhumh awkah an ruah awk a si.A ṭhatnak le a chiahnak kong ṭha tein nan ruah hnuah nan fale kha chun i ngakchia zohkhenhnak inn ah kan chia hna lai maw, chia hna lai lo timi kong kha biakhiak u. Chun i ngakchia zohkhenhnak inn ah fale chiah cu a ṭhami a si tiah bia nan khiah ah tah zeitin?Baibal nih “mifim nih cun a lamh ding kha ṭha tein a zoh” tiah a ti. (Phungthlukbia 14:15) Mah phunglam kha i cinken in na fale kha chun i ngakchia zohkhenhnak inn ah chiah dingin biakhiahnak na tuah hlanah ṭha tein ruat.Ṭha tein na hlathlai hnuah thimnak tuah  Nulepa cheukhat nih zohkhenhtu pakhat asiloah pahnih nih ngakchia tlawmpal lawng an zohkhenh hnanak inn pawl kha an i thim.   Nulepa cheukhat nih cun an fale zohkhenhpiak awkah an rualchan asiloah nau umtu hna kha an hlan hna.Zei bantuk thimnak a si hmanhah a ṭhatnak le a chiahnak a um. An fale chun i ngakchia zohkhenhnak inn ah a chia balmi nulepa hna sinah ruahnak cheuhnak na hal khawh hna. Baibal nih hitin a ti: “Aa nawl thiammi hawikom hna bu chungah cun fimnak a um.”—Phungthlukbia 13:10.Na fale kha chun i ngakchia zohkhenhnak inn ah chiah dingin naa thim ahcun ...Sianginn kong kha dothlat  Laisen a ngeimi asiloah phung ningin a zulmi sianginn a si maw? Min ṭha a hmumi sianginn a si maw?  Sianginn cu a thiangmi le a himmi hmun a si maw?  Ngakchia pawl caah zei hna dah an tuah?*Ngakchia zohkhenhtu hna kong kha dothlat  Zei tinṭan hna dah an kai? Ngakchia cawnpiak ning, siilei zohkhenh ning le siilei thlop ning (CPR) hna an cawng maw?  Na fa aan zohkhenhpiaktu cu hlanah sualnak a tuah balmi a si maw, a si lo timi kong he aa tlaiin hlathlainak na tuah maw?  Ngakchia zohkhenhtu pawl cu atu le atu an i thleng maw? Cutin an i thlen lengmang ahcun na fa nih a zohkhenhtu thar he i ziak dingin thlennak a tuah a hau ve lai.  Zohkhenhtu pakhat nih ngakchia pa zeizat dah a zohkhenh hna? Zohkhenhtu pakhat nih ngakchia tampi kha a zohkhenh hna ahcun na fa cu a herhmi ningin zohkhenh a si men lai lo. An kum le an thil ti khawhnak cungah i hngat in an herhmi zohkhenh ning tu cu aa khat cio lai lo.  Ngakchia zohkhenhtu hna nih anmah duhmi lawng kha an chim in an tuah maw? Nulepa lungretheihnak tah biapi ah chia in pehtlaih an duh maw?PATHIAN DAWT AWKAH NA FA KHA NA CAWNPIAK MAW??Pakhat le pakhat aa daw i aa upatmi nulepa sinah a ṭhangmi fale cu sining ṭha he an ṭhang. (Kolose 3:14,19) Jehovah nih a Fapa Jesuh kha a thangṭhat bantukin nulepa ṭha nih an fale kha an dawt hna i an thangṭhat hna.—Matthai 3:17 rel.Vancung kan Pa nih a fale kan thlacamnak kha biapi ah a chiah i a kan ngaihpiak. Cucaah nulepa nih Jehovah kha i zohchunh in fale chimmi bia kha ṭha tein ngaihpiak awk a si. (Jeim 1:19) Fale i an intuarnak lawng si loin an lung tlinglonak zong kha hngalhthiampiak awk a si.—Nambar 11:11,15 rel.Nulepa a simi nih fale caah phunglam chuahnak nawl nan ngei. (Efesa 6:1) Jehovah kha i zohchunh u.A fale a simi Adam le Evi sinah a fiangmi nawlbia a pek hna lengah nawlngaih lo ruangah a chuak khomi ṭhatlonak zong a chimh hnanak thawngin a dawtnak kha a langhter. (Genesis 3:3) Tuchan zongah Jehovah nih a nawlngaih awkah a kan hnek lo i a hmaanmi thil tuah ahcun zei ṭhatnak dah a chuak lai ti kha a kan chimh.—Isaiah 48:18,19 rel.Nan fale nih Pathian an dawt nakhnga bawmh awkah hmuitinh chia u.Cutin nan tuah ahcun nanmah nan um lo tik hmanhah fim ngaiin thil an tuah lai. Pathian nih a bia le a tuahsernak in a kan cawnpiak bantukin nan fale nih Pathian an dawt nakhnga nan biachim le nan tuahsernak in cawnpiak ve hna u.—Deuteronomi 6:5-7; Efesa 4:32; 5:1 rel. (w15-HK06/01)Ngakchia tampi nih phone* kha an hman cang. Tam deuh nih an khaan i anmah lawng an um caan ah Internet kha an hman. Nan fale kha phone nan hmanter hna ahcun zei ṭhatlonak dah a chuak kho? A ṭhathnemhnak tah zeidah a si? Nikhat ah zei can dah nan hmanter hna lai?Na hngalh awk a simiNaa hal awk a simiTimhcia ka si cang maw tiah i halA Ṭhathnemhnak  Fale himnak caah an nu le an pa cu an lung a dai. Kumhra fai fa pahnih a ngeimi Bethany nih hitin a ti: “Ṭih a nungmi hi vawlei i kan nun caah fale pakhatkhat an can tikah nulepa pehtlaihnak tuah awkah phone a herh.”Catherine timi nu zong nih hitin a ti: “App cheukhat hmang in kan fale khoika ah dah an um ti kha kan check khawh. Cun mawṭaw kha speed zeizat in dah an mawngh ti hmanh kha kan hngalh khawh.”  Ca an cawnnak caah bawmtu a si. Marie timi nu pakhat nih hitin a ti: “Ngakchia pawl cu inn ah tuah dingmi ca kha e-mail asiloah phone in kuat an si tawn. An sayate zong kha phone in pehtlaihnak an tuah hna.”A ṭhatlonak  Phone hman caan a tamtuk. Mino pawl nih phone kha nikhat ah suimilam tampi an hman. Nulepa nih phone an hmanmi caan le an fale caah an pekmi caan cu aa khat. Mifim pakhat nih a chimmi ningin inn pawl cu “mising pawl he hmunkhat ah i fonh in seh thilri a zoh pengmi hna umnak hmun bantuk a si cang” tiah a ti.”*  A thurhnawmmi hmanthlak. Hlathlainak pakhat ningin kumhra fai cheukhat leng nih thla fatin a thurhnawmmi hmanthlak le video kha an zoh. Mah cu khuaruahhar awk cu a si lo. Zeicahtiah phone in fawi tein zoh khawh a si caah a si. Kumhra fai fa pahnih a ngeimi William nih hitin a ti: “Ngakchia pakhat phone hmanter cu a kalnak kip ah kalpi khawh a simi a thurhnawmmi hmanthlak dawr awnpiak bantuk a si kho.” Phone hman nih lemnak. Mi tampi cu phone hman loin an um kho lo. Mi cheukhat nih phone kan chiahnak kan hngalh lo tikah kan lungre a thei, zei tuah awk kan hngal lo i a zaw hmanh kan zaw tiah an ti. Fale nih phone an hman caah an puarhran deuhmi kha nulepa cheukhat nih an hmuh. Carmen nih “ka fapa kha phone a hman lioah ka chawnh ahcun hna na ka hnawh ti phun in a ka zoh chih i bia ṭha ṭhi in a ka chawn duh lo”  A dang a ṭhatlonak. Internet in nihsawh, phone in a thurhnawmmi hmanthlak le ca pawl kuatnak, umtu ning a hmaan lo ca le mitkuh vuai lo caah ngandamnak kha a hnorsuan khawh. Kanan tuaknak seh bantukin ṭih a nung lomi a lo ka nain nulepa nih an hmuh nakhnga lo thuh khawh a simi “ghost app” kha mino cheukhat nih an hman.Kumhra fai fanu a ngeimi Daniel nih hitin a ti: “Phone pakhat in Internet ah taarmi paoh a ṭhami he a ṭhalomi he zoh khawh a si.”‘Ka fa nih phone a herh taktak maw?’Baibal nih “mifim nih cun a lamh ding kha ṭha tein a zoh” tiah a ti. (Phungthlukbia 14:15) Mah kha i cinken in nangmahle nangmah kha hitin i hal:‘Himnak caah le a dang a kong hna ruangah kan fale kha phone kan cawkpiak hna ahcun fim a si lai maw? A ṭhatnak le a ṭhatlonak kong he aa tlaiin tah ka tuaktan maw? Phone canah a dang thim awk a um maw?’Todd timi pa pakhat nih hitin a ti: “Internet hman a ngah lomi phone a um ko, mah in kan fale he ca i kuat in phone zong kan i chawn kho. Cun a man zong a fawi.” ‘Ka fa cu ṭuanvo a la kho cangmi a si maw?’Baibal nih hitin a ti: “Mifim nih a hmaanmi thil tuah kha a phung a si ko.” (Phungchimtu 10:2) Mah kha i cinken in nangmahle nangmah kha hitin i hal:‘Ka fa cu zumhawktlak a si ko tiah zeicah ka chim khawh? Hlangfang tein bia a ka chim maw? A komhmi hna kong he aa tlaiin chimh loin a ka um maw? TV, tablet le computer hna kha fimkhur tein a hmang maw?’ Serena timi nu pakhat nih “phone cu hman awkah a tlak tukmi a si ko nain ṭih zong a nung. Kan fale kha an kum he aa tlak loin rian kan pek hna bantuk a si sual maw ti kha ruat” tiah a ti. ‘Ṭuanvo lak awkah timhcia ka si cang maw?’Baibal nih hitin a ti: “A zulh awk a simi lam kha ngakchia cu cawnpiak.” (Phungthlukbia 22:6) Mah kha i cinken in nangmahle nangmah kha hitin i hal: ‘Ka fa kha a chuak khomi thil ṭih nung kong cawnpiak kho ding tiangin phone kong kha ka hngal maw? Ka fa nih zoh awkah aa tlak lomi website a zohnak hnga lo setting remh ka thiam maw? Phone kha fimkhur tein a hman khawh nakhnga zeitindah ka bawmh khawh?’ A hmasa ah langhtermi Daniel nih hitin a ti: “Nulepa tampi nih an fale kha phone pek in phone an hman ning an check ṭhan ti lomi cu ngaihchiat awk ngai a si.”A hmaanmi a konglam: Kan fale nih ṭuanvo lak duhnak lungput he phone an hman khawh nakhnga kan cawnpiak hna a hau. Indistractable timi cauk nih hitin a ti: “A hleiin nulepa nih an fale kha zei lamhruainak hmanh an pek hna lo asiloah zeidah an tuah ti an hngalh lo ahcun ngakchia pawl caah fimkhur tein phone hman cu a si kho lomi a si.”Phone timi cu a ṭhawngmi electronic hriamnam bantuk a si. An hman ning cungah i hngat in ṭhatnak le ṭhatlonak a chuak kho. Phone kha fimkhur tein hman awkah na fale kha zeitindah na cawnpiak khawh hna? Tahchunhnak ah, nikhat ah zei can dah phone na hmanter hna lai?*Na hngalh awk a simiNa tuah khawhmi“Dawtnak a ngeimi nulepa nih cun dingrep an chiahpiak hna”Phone a hmangmi hna cu harnak an tong kho. “Fale le Phone—Ṭhen 1nak: Ka Fale Kha Phone Ka Hmanter Hna Awk A Si Maw?” timi capar ningin phone ngeih ahcun Internet ah taarmi a ṭhami he a ṭhalomi he zoh khawh a si.“Phone nih fale kha ṭih a nungmi ruahnak le mi pawl he pehtlaihnak a tuahter khawh hna ti kha nulepa nih an philh tawn.”—Brenda.  Fale nih lamhruainak an herh. Mino pawl nih cun sehlei fimthiamnak thilri hna kha an hman peng nain upa pawl nih cun an hmanka lawng a si men lai. Asinain mah cu nulepa nih sehlei thilri kong kha zeihmanh an hngal lo, phone hman ning le zei tikah dah hman ding a si timi cu fale nih an hngalh deuh tinak a si lo.Fale nih phone hman ning an thiam deuh caah ṭha tein an hman thiam tinak a si lo. Fale nih sehlei fimthiamnak zeitlukin an hngalh hmanhah fimkhur tein an hman nakhnga nulepa nih lamhruai an hau.“Ṭha tein cawnpiak hmasa loin phone hmanter cu mawṭaw mawngh a cawng bal lomi ngakchia pakhat kha tawh pek, a mawngtu ṭhutnak ah ṭhutter le engine nunter in ‘ṭha tein mawng’ tiah ti he aa lo.”—Seth.Na fa nih a hmanmi phone kong he aa tlaiin hlathlai. Phone kong kha ṭha tein na hngalh ahcun fimkhur tein hman awkah na fa kha na bawmh khawh lai. Tahchunhnak ah:Na fa phone hman caan he aa tlaiin ri na khiahpiak maw?Zoh awkah aa tlak lomi pawl a thup khomi setting cu hmual a ngei tuk lo ti kha na hngal maw?Na fa nih a hmanmi phone kong kha na hngalh ahcun fimkhur tein hman awkah na bawmh khawh deuh lai.Baibal phunglam: “Hngalhnak a ngeimi cu thazaang a ngeimi nakin a ṭhawng deuh.”—Phungthlukbia 24:5.  Dingrep chiahpiak hna. Nawl na awnhmi le awnh lomi kong he aa tlaiin biakhiahnak tuah. Tahchunhnak ah:Rawl einak cabuai ah phone put dingin nawl na awnh lai maw, chungkhar asiloah hawikom pawl he nan lenṭi lioah phone put dingin nawl na awnh lai maw?A ihnak khaan ah phone i put dingin nawl na awnh lai maw?Zei bantuk app hna dah hman dingin nawl na awnh?Phone kha zei can dah na hmanter lai?Nikhat ah suimilam zeizat hman ding tiin ri na khiahpiak maw?Dingrep na chiahpiakmi hna kha hngalhter hna. Mah ningin an zulh lo ahcun zei tiang dah ka chimhhrinh hna lai timi kong he aa tlaiin timhtuahnak ngei.Baibal phunglam: “Ngakchia chimhhrin cu i sum hlah.”—Phungthlukbia 23:13.  Na fa phone kha check. Na fa phone password kha hngalh i zuam law a herh tik caan paohah a phone kha check. Ca an i kuatmi, app a hmanmi, hmanthlak le a zohmi website pawl zong kha check.“Chimh cia loin a herh caan paohah na phone kan check lai tiah kan fanu kha kan chimh. Dingrep ningin na hman lo ahcun phone na hman caan kan ṭhumh deuh lai tiah kan ti.”—Lorraine.Nulepa cu fale phone an hman ning kong he aa tlaiin hngalhnak nawl an ngei.Baibal phunglam: “Ngakchia hmanh nih a tuahmi a ṭhat le a din kha a tuahnak in amah lila nih a langhter ko.”—Phungthlukbia 20:11.  Phunglam kha cawnpiak. A hmaanmi thil tuah a duh nakhnga cawnpiak. Cutin tuah awkah zeicah a biapit? Ngakchia cheukhat cu tuah an duh tukmi thil pakhatkhat a um ahcun nulepa hngalh loin an tuah tawn caah a si.*Dinfel awk, i sum awk le a tuahmi thil ruangah a chuakmi kha ṭuanvo lak awk ti bantuk a ṭhami sining pawl kha sunsak dingin cawnpiak. A dingfelmi ngakchia nih cun phone kha fimkhur tein a hman.Baibal phunglam: “Upa ... cu chia le ṭha thleidan khawhnak a ngei cangmi an si.”—Hebru 5:14.Zoh a nuammi video i telin lung a nuamhter lomi thawngpang hna kha TV, phone, tablet le computer hna ah atu le atu kan hmuh cang hna.Mah thawngpang hna kha ngakchia pawl zong nih an zoh.Thawngpang chia hna ruangah lungdong in an um nakhnga lo na fale kha zeitindah na bawmh khawh hna?Thawngpang nih na fale kha zeitindah a hnorsuan khawh hna?Thawngpang ruangah na fale lungrethei in an um nakhnga lo zeitindah na bawmh khawh hna?Na fa nih ngaihchiat awk a simi thil a hmuh ah tah zeitin?Ngakchia tampi cu ngaihchiat awk a simi thil an hmuh tikah an lung a dong. Ngakchia cheukhat nih cun an intuarnak kong kha an chim lo nain ngaihchiat awk a simi thawngpang ruangah an lung a dong tuk.* Nulepa an lungre a theih deuh ahcun an lungre a thei deuh ve. Thawngpang an theihmi ruangah fale nih a pingin khua an ruah khawh. Tahchunhnak ah, fale cheukhat nih an hmuhmi thawngpang ningin an chungkhar cungah a cang lai tiah an ruah. Cucaah lung a nuamhter lomi thawngpang atu le atu a zohmi ngakchia pakhat nih mah bantuk lawngte a cang peng tiah a ruah khawh men. Thawngpang ningin a taktak ah thil sining a ṭhat le ṭhat lo kha ngakchia nih an hngalthiam men lai lo. Ngakchia pawl nih an theih rih lomi cu thawngpang a thlahtu hna caah a zohtu an tam deuh paohah a miak an hmuh deuh timi kha a si.  Cucaah lung a cawlcanghtermi thawngpang a si khawh nakhnga a zohtu hna nih zoh an duh chinmi phun in an tuah peng.Lung a nuamhter lomi thawngpang zoh awkah a caan kha rikhiahpiak hna. Mah cu na fale nih vawleicung ah a cangmi kong kha an hngalh a hau lo tinak a si lo. Asinain lung a nuamhter lomi thawngpang lawngte theih cu a ṭha lomi a si.“A caan ah kan nuva in thawngpang chia kong kha a dikthliar in kan i ruah tawn. Mah kong an theihmi nih kan fale a hnorsuan hna ti kha kan rak hngal lo.”—Maria.Baibal phunglam: “Lungretheihnak nih minung cu lunglawm loin a tuah.”—Phungthlukbia 12:25.  Lungsau tein ngaihpiak hna law zawnruahnak he lehrulh hna. Na fa nih a cangmi kong kha chim awkah aa harh ahcun hmanthlak in suaiter. Thinphannak a ngeihmi kha a ṭhat deuh nakhnga bia sawhsawh tein chim. A herh lo ahcun a konglam kha a dikthliar in chim hlah.“A pawngah ṭhu in a bia kan ngaihpiak tikah kan fanu cu aa nuam deuhmi a lo. ‘Mah hna cu a cang lengmangmi a si ko, zeidah a poi’ tiah kan ti ahcun aa nuam lai lo.”—Sarahi.Baibal phunglam: “Biachim lei ... cun a khul a nuarmi si u.”—Jeim 1:19. A cang taktakmi thawngpang kong kha an hngalh nakhnga bawm hna. Tahchunhnak ah, tangka hmuh duh ah mi pakhat an tlaih timi thawngpang nih a taktak ah a cangmi nakin thil sining cu a chia deuh tiah a ruahter khawh. Cucaah ṭhatlonak a ton nakhnga lo na huhphenhmi a si timi kong kha fiang tein chim. Cun a cang bal tuk lomi a si caah aa phundangmi thawngpang a sinak a si ti zong kha philhhlah.Na fale kha lungthinlei zongin bawm hna. Ruahnak hnuah intuarnak nih a zulh caah a ṭhami thil ah lungthin an pek nakhnga na fale kha bawm hna. Cutin nan tuah ahcun an hun i nuam lai.”—Lourdes.Baibal phunglam: “Mifim nih cun bia a chim hlanah a ruah hmasa, cucaah a chimmi cu hmual a ngei.”—Phungthlukbia 16:23Zohchunh awk ṭhami nulepa hna cu an fale an cawnpiak hna ningin an nung. Tahchunhnak ah, chawnh na duh lomi pakhatkhat nih aan leng hei ti u sih. Mah tikah na fa kha “inn ah a um lo tiah va ti” ti bantukin na chimter ahcun biatak chim awkah na cawnpiak kho lai lo.“‘Ka chim ningin tuah, ka tuah bantukin tuah hlah’ tiah an ti tawn. Asinain mah cu fale caah san a tlai lo. Annih cu ti a dawp khomi thil bantuk an si. Kan chimmi le kan tuahmi paohpaoh kha an i zohchunh, kan cawnpiakmi hna ningin kan nun lo ahcun kan chimmi kha an ngai duh lai lo.”—David.BAIBAL PHUNGLAM: “‘Fir hlah u,’ tiah phung a chimtu hna, zeicahdah nan fir kun?”—Rom 2:21.Ngakchia le kumhra fai mi hna cungah nulepa cu ṭhirual pawl le midang nakin huham an ngei deuh. Cucaah nulepa nih an chimmi ningin an tuah ahcun fale kha lam dik zulh awkah a hruai khotu an si lai.“Kan fale kha atu le atu kan cawnpiak hna caah a ngaih tal an ngai hnga maw tiah kan ruah khawh. Asinain voikhat te kan chimmi ningin kan tuah lo tikah mah kha kan fale nih an hngalh. Kan tuahmi an hngal lo tiah kan ruah tik hmanhah kan tuahmi thil kip kha ṭha tein an zoh.”—Nicole.BAIBAL PHUNGLAM: “Cunglei in a rami fimnak cu ... a zer zong a zer lo.”—Jeim 3:17.Na zulhmi phunglam kha dothlat. Zei bantuk nuamhsaihnak dah na zoh? Na innchunghawi le na fale zeitindah na pehtlaih hna? Ahote dah na komh hna? Midang cungah zawnruahnak na ngei maw? Na fale siter na duhmi hna phun in na um maw?“Kan nuva in kan zulh khawh lomi phunglam kha zulh awkah kan fale kan hnek hna lo.”—Christine.Na palh tikah ngaihthiam hal hna. Na fale nih mitlinglo na si ti kha an hngalh. Palhnak na tuah tikah na innchunghawi le na fale sinah “ka ngaithiam” timi bia na chim ahcun dinfelnak le toidornak ngeih awkah na cawnpiak khawh hna lai.“Kan fale nih palhnak kan tuah tikah kan phuanmi le ngaihthiamnak kan halmi hna kha an theih a hau. Cutin kan tuah lo ahcun palhnak thuh awkah kan cawnpiakmi hna bantuk a si lai.”—Robin.Na fa cu inn ah a um, tuah awk zong zeihmanh a ngei lo i “ka umhar tuk” tiah a ti. TV asiloah video game i celh tiah na ti hlanah mah a kong pawl hi ruat.Nuamhsaihnak caah hmanmi caan le tuahmi phun nih thil sining kha a chiatter chin. Pa pakhat a simi Robert nih hitin a ti: “Ngakchia cheukhat caah TV zoh asiloah video game celh he tahchunh tikah nifatin an nunnak cu umhar tuk a si.”A nupi Barbara zong nih a hna a tla i hitin a ti ve: “Nunnak taktak ahcun ruahnak le i zuamnak ngeih a hau i a phichuak cu a hnu lawngah hmuh a si. Cucaah TV a zohmi asiloah video game aa celhmi ngakchia hna caah cun mah cu umhartertu a si.” Social media lawng hmannak nih a ṭhalomi ruahnak a ngeihter khawh. An hawile taarmi hmanthlak le video pawl zohnak nih ka nunnak cu umhar tuk a si timi ruahnak a ngeihter khawh hna. Beth timi nu pakhat nih “midang an i nuamh tuk hna lioah kei bal cu inn ah ka um” tiah a ti.Social media hmannak ah a caan tamtuk peknak nih um a harter chin. Chris timi mino pa pakhat nih “ka rian cu a tam ngai ko, asinain zeidah ka tuah timi hmuhsak awk cu ka ngei lo” tiah a ti. Umharnak kha caan ṭha siter. Nu pakhat a simi Katherine nih umharnak cu ngakchia pawl caah thil tuah khawhnak caan ṭha a si kho tiah a ti. Tahchunhnak ah, “a sawhsawhte a simi bawm pakhat cu philh khawh lomi thilri pawl khonnak, mawṭaw, tilawng asiloah vanlawng zong a hung si kho. Ṭhutdan, cabuai pawl kha puan pakhat in an khuh tikah thlam pakhat zong a hung si kho.”Lungthin lei a hlathlaitu siibawi Sherry Turkle nih umharnak cu “thil ṭha tuahnak caan ṭha” a si kho tiah a ti.* Umhar cu a ṭha lo tinak a si lo. Disconnected timi cauk nih hitin a ti: “Thilrit cawinak nih kan tha a ṭhawnter bantukin umharnak nih khuaruah khawhnak a ṭhatter.”A biapimi a kong: Ngakchia pawl nih umharnak kha buaibainak in an hmuh nakhnga lo khuaruah khawhnak an ngeih chin nakhnga bawm hna.A si khawh ahcun na fale kha a lengah lente celhter hna. A hmasa ah langhtermi Barbara nih hitin a ti: “Nitlang le thli thiang nih umharnak kha a tlauter khawh. Ngakchia pawl cu a leng i lente an i celh ahcun khuaruah khawhnak an ngeihmi kha an hun hman deuh lai.”Baibal phunglam: “Zeizong vialte caah hin caan a um cio, ... nih caan [le] lam caan a um.”—Phungchimtu 3:1,4.Ruah awk a simi: Ka fale nih inn leng i lentecelhnak in hmuhtonnak an ngeih nakhnga zei caan ṭha dah ka pek hna? Inn lengah lente celh dingin a si khawh lo ahcun innchung ah celh khawhmi zei lentecelhnak phun dah ka tuahpiak khawh hna? Midang ca ruahpiak dingin na fale kha bawm hna. Nu pakhat a simi Lillian nih hitin a ti: “Kum upa kan hawile pawl belh phawipiak, thinghnah pawl charpiak, pakhatkhat chuanpiak le an dam le dam lo hal ti bantuk hna kha tuah. Midang ca thil tuahpiaknak nih lawmhnak taktak a chuahter.”Baibal phunglam: “Nun va siang law na rum lai, midang kha va bawm hna law an in bawmh ve lai.”—Phungthlukbia 11:25.Ruah awk a simi: Na fale kha midang bawmhnak in lawmhnak hmuh awkah zeitindah na bawmh khawh hna?  Zohchunhawk ṭha chia. Nifatin na ṭuanmi rian kong he aa tlaiin na chim ning cu na fale cungah huham a ngei kho. Nu pakhat a simi Sarah nih hitin a ti: “Nunnak cu um a har tuk ti phun in na chim ahcun na fale zong nih cutin an ruah ve lai. Nuam tein na um ahcun an i nuam ve lai.”Baibal phunglam: “Lung aa lawmmi hna caah cun nunnak hi a nuam zungzal ko.”—Phungthlukbia 15:15.Ruah awk a simi: Inn rian kong he aa tlaiin zeitindah ka chim? Ka fale nih ka um a har caan ah zei ka tuahmi dah an ka hmuh?Ruahnak cheuhnak: Na fale kha khuaruah khawhnak ngeih awkah bawm hna. Allison timi nu pakhat nih “bawm pakhat chia u law chungkharmi pakhat cio nih nan ruahnak kha ṭial u law sanh u” tiah a ti.Chungkhar hram a thawktu Jehovah Pathian nih fale zohkhenh hna awkah nulepa kha rian a pek hna. (Kolose 3:20) Ngakchia hna nih Jehovah Pathian an dawt nakhnga le ṭuanvo a la khomi upa an si khawh nakhnga nulepa nih nan cawnpiak hna awk a si. (2Timote 1:5; 3:15) Mah lengah fale hna i an lungthin ah zeidah a um ti zong hngalh khawh nan i zuam lai. Nan biachim le nan tuahsernak hna cu ngakchia caah a biapi tuk. Jehovah Pathian Bia kha a hmasa bikah na lung chungah na chiah ahcun ngakchia hna kha ṭha tein na cawnpiak khawh hna lai.—Salm 40:8.BAIBAL CHIMMI: ‘Bia theih duhnaklei ah a khul a rangmi si u law biachimnaklei ah a khul a nuarmi si u.’ (Jeim 1:19) Ngakchia hna kha nulepa sinah zalawng tein lung chungah a ummi bia chim khawh a si ti kha hngalhter na duh ko hna lai. Lung chungah a ummi bia chim an duh tikah nangmahlei in ngaihpiak hna awkah timhcia na si kha an hngalh a herh. Nangmahlei in chimh ngam dingin na um lawngah anmahlei in zalawng tein chim awkah a fawiter lai. (Jeim 3:18) Aw hrangpi in biachim a hmangmi asiloah sualnak kawl a hmangmi a si tiah an in ruah ahcun an lung chung i a ummi bia kha an in chim ngam ti lai lo. Cucaah na fale cungah na lungsau law zeitlukin dah na dawt hna ti kha atu le atu chim hna.—Matthai 3:17; 1Korin 8:1.NA TUAH KHAWHMI:Ngakchia hna nih biachim an duh tikah ngaihpiak hnaBuaibainak a chuah tik lawngah ngakchia hna he bia i ruah tibantuk si loin hmaan tein bia ruah peng hnaBAIBAL CHIMMI: “Thil pakhat kha a hngalthiammi nih cun hlawhtlinnak a hmuh lai.” (Phungthlukbia 16:20, NW) A caancaan ah ngakchia hna i an intuarnak taktak kha hngalh khawh awkah an chim duhmi kha hngalhthiam i zuam a herh. Zeicahtiah mino hna cu biaperh asiloah ruatsetsai loin biachim an hman caah a si. “Bia na leh hlanah ngai hmasa, cu ti na tuah lo ahcun na hruh a si.” (Phungthlukbia 18:13) Cucaah ngakchia hna cungah na thinhung colh hlah.—Phungthlukbia 19:11.NA TUAH KHAWHMI:Ngakchia hna nih zei an chim paohah lungcawlcangh in lehrulh colh asiloah an bia tan tibantuk tuah lo awkah biakhiakNangmah zong anmah ṭhi na si lioah zeibantuk ruahnak dah na rak ngeih ti le zei hna dah na caah a biapi tiah na rak ruah ti kha philhhlahBAIBAL CHIMMI: “Ka fapa, na pa cawnpiaknak cu ngai law na nu ṭhithruainak cu hlaw hlah.” (Phungthlukbia 1:8) Jehovah Pathian nih ngakchia zohkhenh hna awkah nulepa kha rian a pek hna. Cucaah ngakchia hna nih upatnak le nawlngaihnak an ngeih nakhnga nulepa hna nih cawnpiak hna u.(Efesa 6:1-3) Nulepa hna “lungnge tein” le “lungthin khat” tein nan um lo ahcun mah kha ngakchia hna nih an hngalh khawh. (1Korin 1:10) Nan lung aa khah lo hmanhah ngakchia hna kha theihter hna hlah u.Mah lawngah ngakchia hna nih an in upat khawh hna lai.NA TUAH KHAWHMI:Ngakchia hna kha zeitindah kan cawnpiak hna lai ti kha i ruahṭi u law mah ningin tuah uNgakchia hna cawnpiaknak kong he aa tlaiin nan hmuhnak aa khah lo ahcun innchung hawi i a hmuhnak kha hngalhthiam i zuamBAIBAL CHIMMI: “A zulh awk a simi lam kha ngakchia cu cawnpiak.” (Phungthlukbia 22:6) Ngakchia hna cu anmah tein fimnak an hung ngei lai lo. Timhtuahnak ngeih in na cawnpiak hna an hau. Mah ah chimhhrinhnak zong aa tel. (Salm 127:4; Phungthlukbia 29:17) Chimhhrinh timi cu dantat men lawng kha a chim duhmi a si lo. Mah ah an caah dingrep na chiahpiak hnanak a ruang kha an theihthiam nakhnga chimh hna zong aa tel. (Phungthlukbia28:7) Mah lengah Jehovah Pathian i a Bia kha an duh nakhnga le a lamhruainak hna kha an theihthiam nakhnga cawnpiak hna. (Salm 1:2) Mah lawngah an chiaṭha thleidannak lungthin a ṭhangcho lai.—Hebru 5:14.NA TUAH KHAWHMI:Pathian cu bochan khawhmi a si ti kha ngakchia hna nih an hmuhthiam nakhnga cawnpiak hnaInternet in hawikom i ser tibantuk ziaza a rawhter khomi thil ṭihnung hna kha hngalthiam in an hrial khawh nakhnga ngakchia hna kha cawnpiak hna. Nupa sinaklei in a miak a kawlmi hna kha zeitindah hrial khawh an si ti kha an hngalh nakhnga cawnpiak hnaNa fa cu caankhat khat ah sunghnak asiloah lungdongh awk a simi thil hna a tong kho. Mah kha a tei khawh nakhnga zeitindah na bawmh khawh hna?Na hngalh awk a simiNa tuah khawhmiSunghnak cu mikip nih kan tonmi a si. Baibal nih “kan dihlak hin palhnak kan tuah cio tawn” tiah a ti. (Jeim 3:2) Cucaah fale zong nih palhnak an tuah ve. Asinain a ṭhatnak cu harnak a tongmi ngakchia pawl cu lungṭhawnnak an ngei deuh. Mah cu an i chuahpimi a si lo caah lungṭhawnnak an ngeih nakhnga cawnpiak an hau. Laura timi nu pakhat nih hitin a ti: “A cangmi thil kha i theihter loin um canah sungnak kha cohlan thiam awkah fale cawnpiak cu a ṭha deuhmi a si ti kha kan nuva in kan hngalh. An i ruahchanmi ningin thil a can lo tikah zeitindah tawnghtham ding a si ti kha kan fale nih an hngalh.”Ngakchia tampi nih sunghnak kha cohlan awkah an i harh. Fale cheukhat nih sunghnak cohlan awkah an i harhnak a ruang cu nulepa nih an runven peng hna caah a si. Tahchunhnak ah, an fa cu ca a thiam lo ahcun saya/ sayamah te kha sual an phawt hna. An hawile he an i sik tikah an hawile tu kha sual an phawt colh hna.Nulepa nih thil sining kip ah an runven hna ahcun fale nih an palhnak kha zeitindah ṭuanvo an lak khawh ti lai?An tuahsernak ningin an zun lai ti kha na fale cawnpiak hna.Baibal chimmi: “Mi nih a tuhmi cu a zun ko lai.”—Galati 6:7.Kan tuahsernak kip ah a phichuak a um. Thil pakhat kha kan hrawh sual ahcun remh man a um. Cu bantukin palhnak kan tuah ahcun ṭhatlonak kan tong lai. A ruang a um caah a phichuak a ummi a si, fale nih kan tuahmi thil cu kanmah nih ṭuanvo kan lak awk a si ti kha an hngalh a hau. Cucaah na fa nih palhnak a tuah tikah runven in midang kha sual phaw hna hlah. Mah canah an kum he aa tlakin an tuahsernak cu zun ko hna seh. A ṭha lomi an tuahsernak ruangah ṭhatlonak an tonmi a si ti kha fiang tein hngalhter hna. Tawnghtham ning hngalh awkah na fale kha bawm hna.Baibal phunglam: “Miṭha mi cu voi sarih tiang tlu hmanh sehlaw a tho ṭhan zau lai.”—Phungthlukbia 24:16.Sunghnak cu ngaihchiat awk thil a si ko nain mah cu kan nunnak a donghnak a si rih lo. A ding lomi a si timi ruahnak ruangah lungsi loin um canah tawnghtham ning tu kha kawl awkah na fa kha bawm. Tahchunhnak ah, na fapa cu camipuai a sung hei ti u sih. A sungh ṭhan nakhnga lo ca i zuam awkah bawm. (Phungthlukbia 20:4) Na fanu cu a hawile he an i si hei ti u sih. Amah palhnak a si lo hmanhah ngaihthiamnak bia chim in i rem ṭhan khawh ning kong kha cawnpiak.—Rom 12:18; 2Timote 2:24. Toidornak ngeih awkah na fale kha cawnpiak hna.Baibal phunglam: “Hi bia hi nan dihlak sinah ka chim: Nanmahle nanmah kha a sang tuk ah i ruat hlah u.”—Rom 12:3.Na fa kha “a thiam bik” na si tiah na timi cu aa tlak lomi a si i ṭhatnak zong a um lo. A thiam taktakmi ngakchia hmanh nih sianginn ah pakhatnak an hmu zungzal lo. Zaanglente celh a thiammi hna zong nih teinak an hmu zungzal lo. Anmahle anmah a tlari tein aa hmuthiammi ngakchia pawl nih sunghnak le lungretheihnak hna kha an cohlan thiam.Baibal nih harnak kan tonmi nih kan lungthin a ṭhawnter i inkhawhnak ngeih awkah a kan bawmh tiah a ti. (Jeim 1:2-4) Cucaah sunghnak le lungretheihnak hna cu a cang tawnmi a si tiah an cohlan khawh nakhnga na fale kha bawm hna.A dang fimthiamnak cawnpiak bantukin lungthin ṭhawnnak an ngeih nakhnga cawnpiak awkah a caan le thazaang pek a hau. Asinain kumhra fai an si tikah ṭhatnak an hmu lai. “Buaibainak a tawngtham khomi kumhra fai pawl cu lungretheihnak an ton tikah hrut ngaiin thil tuah awkah a ruang a tlawm deuh. An i ruahchan lomi thil a can tik zongah thil sining he aa tlak in an um kho” tiah Letting Go With Love and Confidence timi cauk nih a ti. Lungthin ṭhawn dingin cawnpiaknak nih an upat tiang ṭhatnak a pek hna.Ruahnak cheuhnak: Zohchunh awk ṭha chia. Na fale kha na tonmi lungretheinak hna na tawnghtham ningin na cawnpiak khawh hna ti kha i cinken.Na fa cu sianginn ca zoh a huam lo, inn ah tuah dingmi ca kha a tuah lo i ca zong a ciah lo. Cucaah a mark a ṭum i a ziaza zong a hun rawk. Na fa kha a mark a ṭhat deuh nakhnga zeitindah na bawmh khawh?Hngalh awk a simiNa tuah khawhmiHneknak nih thil sining kha a chiatter chin. Na hnek tuk ahcun na fa cu sianginn le inn ah lungrethei in a um kho. A lungretheihnak a zor deuh nakhnga lih a hun chim men lai, a mark a ṭummi kha chim loin a um men lai, sianginn mark cazin ah na minthut deu kha a hman men lai asiloah sianginn hmanh a tli men lai. Cuticun thil sining cu a chia chin.Laksawng peknak nih aa ralkahmi thil a chuahter khawh. Pa pakhat a simi Andrew nih hitin a ti: “Kan fanu kha i zuam seh ti kan duh caah a mark a ṭhat deuh tikah laksawng kan pek. Mah tikah kan fanu nih laksawng hmuh ding lawng kha a hun ruah. A mark a tlawm deuh tikah a mark a tlawm caah si loin laksawng a hmuh lo ca tu ah a ngaih a chia deuh.”Saya/ Sayamah te sualphawt cu na fa caah a ṭhahnem lo. Na fa nih ka mark a ṭhat deuh nakhnga i zuam a hau lo tiah a ruah khawh men. Midang kha sual a phawt men hna lai, cun a tonmi buaibainak kha tawnghthampiak awkah midang kha a hun i bochan men hna lai. A tawinak in chim ahcun a upat tikah a biapimi rian hna kha ṭuanvo a la kho lai lo.Na intuarnak kha i uk. Na thin a hun lioah na fa he a mark kong kha i ruahceihṭi hlah u. Pa pakhat a simi Brett nih “kan lung a daih lio caan ah i ruahceihṭi cu kan nuva caah a ṭha bikmi a si” tiah a ti.Baibal phunglam: “Bia theih duhnak lei ah cun a khul a rangmi si u law biachimnak lei le thinhunnak lei ah cun a khul a nuarmi si u.”—Jeim 1:19.Buaibainak taktak kha hngalh i zuam. Midang nih nehsawhnak, sianginn i ṭhialnak, camipuai ṭihnak, chungkhar buaibainak, i hngilh khawh lonak, ṭha tein cazin ngei lonak le lungthin pek khawh lonak ti bantuk ruangah a mark a ṭummi a si men lai. A tha a thut tuk caah a si tiah ruat hlah.Baibal phunglam: “An in cawnpiakmi kha ṭha tein ruat law khuaawng na tong lai.”—Phungthlukbia 16:20.Ca zoh khawh awkah a daimi pawngkam kha timhtuahpiak. Inn ah tuah dingmi ca tuahnak le ca ciahnak caah cazin tuahpiak. Ca zohnak in na fa a lung a vaivuanhter khomi thil (TV le phone i telin) hna a um lonak hmun kha timhtuahpiak. Ca zohnak caah a caan tawite in ri khiahpiak law lungthin a pek khawh nakhnga bawm. Germany ram i pa pakhat a simi Hector nih hitin a ti: Camipuai a naih tikah camipuai ni a phanh dengmang tiang hngak loin nikhat ah tlawmpal tete in kan zohpi ṭhan.”Baibal phunglam: “Zeizong vialte caah hin caan a um cio.”—Phungchimtu 3:1.Cawn duhnak ngeih dingin thape. Na fa nih sianginn kai a ṭhatnak kong hna kha ṭha tein a hngalh ahcun cawn duhnak a ngei deuh lai. Tahchunhnak ah, kanan a thiam ahcun changreu cawknak ca tangka tuak dan a thiam lai.Baibal phunglam: “Fimnak kha cawng. Hngalhthiamnak kha cawng. ... Na lung chungah i chiah.”—Phungthlukbia 4:5, NW,8.Ruahnak cheuhnak: Inn ah tuah dingmi ca kha zohpi, asinain a ca kha nangmah nih tuahpiak hlah. Andrew nih hitin a ti: “Kan fanu nih amah thluak kha hmang loin kanmah lawngte a kan hal.” Cucaah na fa kha amah tein ca zoh ning kha cawnpiak.Na fapa nih sianginn ah nehsawhnak ka tong tiah a ti. Zeidah na tuah khawh? A nehsawhtu kha dantatpiak awkah sianginn kha na chim hna lai maw? Na fa kha teirul cham awkah na cawnpiak lai maw? Biakhiahnak na tuah hlanah nehsawhnak he aa tlaiin a kong cheukhat kha ruat.*Nehsawhnak kong he aa tlaiin zeidah ka hngalh awk a si?Zeitindah ka bawmh khawh?Nehsawhnak timi cu zeidah a si? Nehsawhnak timi cu hramhram in pumsalei le lungthinlei ah harnak pek kha a si. Cucaah serhsatnak asiloah ralchanhnak paohpaoh cu nehsawhnak a si lo.Zeicah a biapit: Mi cheukhat nih thil hmete a si hmanhah midang ngaih a chiattermi tuahsernak vialte caah “nehsawhnak” timi biafang kha an hman. Asinain thil hmetete kha thil nganpi na siter ahcun na fa kha atu le hmailei caah a herhmi sining le bia alnak hna tawnghtham awkah sining a tlinh nakhnga lo na cawnpiakmi bantuk a si lai.Baibal phunglam: “Na thin sum khawh kha i zuam.”—Phungchimtu 7:9.A biapimi kong: Thil sining cheukhat cu nangmah nih tawnghthampiak a hau men lai nain thil sining cheukhat tu ahcun na fa kha buaibainak tawnghtham thiam awk le mi pawl he rem tein um awkah cawn dingin caanṭha na pek khawh.—Kolose 3:13.Asinain na fa nih hramhram in serhsat ka si tiah a ti ah tah zeitin?Na fa nih a chimmi kha lungsau tein ngaihpiak. (1) Zeidah a cang ti le (2) zeicah nehsawhnak a ton ti kha hngalh awkah i zuam. Thil sining na hngalh dih hlan cu biakhiahnak tuah hlah. Hitin i hal, ‘Ka hngalh rih lomi zeidah a um kho rih?’ Thil sining dihlak na hngalh dih cang a si ahcun na fa i a saya/sayamah asiloah na fa a nehsawhtu i a nu le a pa he bia nan i ruah a hau kho men.Baibal phunglam: “Bia na leh hlanah ngai hmasa, cuti na tuah lo ahcun na hruh a si hleiah bia na lehmipa zei i na rel lo zong a si.”—Phungthlukbia 18:13.  Na fa nih nehsawhnak a ton ahcun a lehrulh ning nih thil sining a ṭhatter khawh bantukin a chiat zong a chiatter khawh ti kha hngalhthiam awkah bawm. Tahchunhnak ah, Baibal nih “lehnak neem nih thinhunnak a damter, sihmanhsehlaw biahrang nih cun thin a phawh” tiah a ti. (Phungthlukbia 15:1) Teirul chamnak nih nehsawhnak a tonmi kha zorter loin a zualter chin khawh.Baibal phunglam: “Ṭhatlonak kha ṭhatlonak in lehrul hlah u, volhpamhnak kha volhpamhnak in lehrul fawn hlah u.”—1 Peter 3:9.  Na fa kha teirul cham loin um cu thazaang der a si lo ti kha chim. Midang ukmi sinak a tei khawhmi cu a ṭhawn caah a si. Phundang cun nehsawhnak a tei khawhmi a si.Na fa nih online hmangin nehsawhnak a ton ahcun mah hi a hleiin aa cinken a hau. Online in pakhat le pakhat i doh lengmang cu nehsawhnak ton peng rih awk asiloah nehsawhnak ton awkah lam awnpiak bantuk a si. Cucaah a caan ah a ṭha bikmi lehrulh ning cu lehrulh loin um kha a si. Mah nih nehsawhnak kha a zorter deuh lai.Baibal phunglam: “Thing a um lo ahcun mei cu a mit.”—Phungthlukbia 26:20.  Thil sining cheukhat ah na fa nih nehsawhnak a chuahter khomi minung le hmun kha a hrial khawh hna. Tahchunhnak ah, nehsawh a hmangmi pakhatkhat asiloah mibu an umnak hmun kha a hngalh ahcun lam dang in a hrial khawh.Baibal phunglam: “Mifim nih cun harnak a rat kha a hmuh tikah hrial khawhnak aa zuam, sihmanhsehlaw mihrut nih cun a pahchih thluahmah ko i a hnuah aa ngaichih.”—Phungthlukbia 22:3.Na fa i a saya, sayamah asiloah na fa a nehsawhtu i a nu le a pa he bia nan i ruah a hau kho menMAH HI TUAHCHUNH: Aa thimmi thil ruangah a chuakmi ṭhatnak le chiatnak kha ruah khawh awkah na fa kha bawm. Tahchunhnak ah:Nehsawhnak kha zei rel loin a um ahcun zeidah a cang kho?Nehsawh lo awkah hlangfang tein a ti hna ah tah zeitin?Nehsawhnak a tonmi kong kha sianginn ah a phuan hna ah tah zeitin?Nehsawhnak kha i hawikomhnak asiloah capo saihnak in a “tei” kho lai maw?Nehsawhnak a tonmi cu hmaitonh in a si ah, online in a si ah thil sining cu aa lo lo. Cucaah na fa he zulh awk a tlakmi tawnghtham khawhning kha kawlṭi u. Kaan bawmh peng lai tiah na fa kha chim.Baibal phunglam: “Hawikom nih cun zeitik paohah dawt zungzal a si, u le nau cu harnak i hrawm awkah hrin kan si.”—Phungthlukbia 17:17.Nulepa hna, nan fale kha ṭihnungmi thil sining in huhphenh hna u!“Kan fanu kum ruk a si lioah zu kong he aa tlaiin a hmasa bik kan rak chimh. Kan ruahnak lengin a hngalh deuh caah kan khuaruah a har.”—Alexander.Hngalh awk a simiNa tuah khawhmiZu kong he aa tlaiin Baibal chimmiFale zu kong chimh cu a biapimi a si. Na fa cu kumhra fai a si tiang hngak hlah. “Kan fapa kha zu a zafang in dinnak kong he aa tlaiin a ngakchiat deuh lioah rak chim u sih law a ṭha tuk hnga” tiah Russia ram ah a ummi Khamit nih a ti. “Cutin chimh a biapitnak cu a hnu lawngah ka hngalh. Atu cu kum 13 a simi kan fapa cu zu a ding peng cang.”Mah kong cu zeicah biapi ah na chiah awk a si?  Sianginn kaiṭihawi, thanhlaar le TV program hna cu zu kong he aa tlaiin na fale an hmuhning cungah huham an ngei kho.  US i Zawtnak Khamhnak le Kilvennak ningin United States ah zu a dingmi zatuak in 11 cu kumtling lo an siNulepa nih fale an ngakchiat lioin zu kong chimh awkah siilei fimthiamnak a ngeimi hna nih an forhmi hna cu khuaruahhar awk a si lo. Zeitindah na tuah khawh?Na fa biahalnak kha leh awkah i timchung. Ngakchia pawl nih zei paoh hngalh an duh, a hleiin mino pawl nih hngalh duhnak an ngei. Cucaah an halmi paoh leh khawh awkah ṭha tein i timtuah. Tahchunhnak ah:  Na fa nih zu a thawtnam kong he aa tlaiin hngalh a duh ahcun wine cu a thur i beer cu a kha tiah chim.  Na fa nih zu din chun a duh ahcun ngakchia pum caah zu din cu a ṭha lo ti kha na chimh khawh. Zu dinnak nih mi a hrimhter asinain tam tuk dinnak nih lung a mihter i a hnuah i ngaihchih dingmi bia a chimter khawh ti kha chim.—Phungthlukbia 23:29-35.Nangmah theng nih hlathlai. Baibal nih hitin a ti: “Mifim cu a fim i zei thil paoh kha a thuhphenh.” (Phungthlukbia 13:16) Zu dinnak he aa tlaiin hngalhnak ngei. Cun zu he aa tlaiin nan ram upadi le ri an khiahmi kha hlathlai. Cutin na tuah ahcun na fale kha ṭha tein na bawmh khawh hna lai.Zu kong he aa tlaiin nangmah nih chim hmasa hna. Britain ram i Mark timi pa pakhat nih hitin a ti:  “Zu dinnak nih ngakchia pawl kha an lung a tuaiter khawh hna. Kum riat a simi ka fapa kha zu din hi a ṭha maw asiloah a ṭha lo dah tiah ka hal. Caan a rem lioah a hmuh ning kha ka hal caah zalong tein a ka chimh.Zu kong he aa tlaiin caanṭha kan ngeih fatin kan chimh hna ahcun an i cinken ko lai. Na fale an kum cungah i hngat in zu kong lawng si loin mawṭaw le lam kong he aa tlaimi dingrep zong kha chim hna. Cun nupa sinak kong zong kha chim hna.Zohchunhawk ṭha si. Ngakchia pawl cu ti a dopmi thil bantuk an si caah an pawngkam ah a ummi thil sining hna kha an cawn. Cucaah nulepa cu an fale cungah huham an ngei tuk tiah hlathlaitu hna nih an ti. Na lungretheihnak zorter awkah zu a dingmi na si ahcun na fale nih zu cu thadamnak caah dinmi sawhsawh in an hmuh lai. Cucaah zohchunhawk ṭha si. Zu kha a zafang lawngin ding.Kumhra fai fale cheukhat cu nulepa nih ri khiahpiakmi caan kha zei ah an rel lo. Cheukhat nih an nu le an pa kha an hlen hna. An hawile he i ton awkah inn in a thli tein an chuak. Kumhra fai na fa nih zumhawktlak loin a um tikah zeidah na tuah khawh?Kumhra fai ka fa cu ralchanhtu a si maw?Kumhra fai ka fa nih a ka hleng maw?Ahodah mawhchiat awk a si?Kumhra fai ka fa nih ka zumhnak a hmuh ṭhan khawh nakhnga zeitindah ka bawmh khawh?Nulepa chimmiA si lo. Baibal nih “ngakchia nih hin hruhnak thil le thil ṭhalo hi an tuah tawn phung a si” tiah a ti. Kumhra fai pawl nih mah bia a hmaan ti kha an langhter lengmang. (Phungthlukbia 22:15) Dr.Laurence Steinberg nih hitin a ti: “Kumhra fai pawl nih khulrang in le hrut ngaiin biakhiahnak cheukhat an tuah tawn. Cucaah palhnak cheukhat an tuah lai ti kha i ruahchan.”*Kumhra fai na fa nih na bia kha hramhram in a ngaih duh lomi a si tiah ruat hlah. Kumhra fai hna i an tuahsernak cu aa phun dang nain an nu le an pa nih zeitindah a kan hmuh timi tu cu biapi ah an chiah tiah mifim pawl nih an ti. Kumhra fai fale nih mah kha an langhter lo nain an tuah sualmi thil le nulepa lungre an in theihter hna caah an ngaih a chia men ko lai.*A kiakmi ruh cu a dam ṭhan ahcun a hlan bantukin a ṭhawng ṭhan kho. Zumhawktlak loin umnak zong cutin a si khoA pawngkam maw? Baibal nih hitin a ti: “Hawi ṭhalo nih ziaza ṭha a hrawh.” (1Korin 15:33) Kumhra fai pawl cu an hawile pawl nih an cungah fakpi in huham an ngeih khawh hna ti cu a hmaan ko. Mah lengah social media le thanhlaar hna zong an um rih. Mah pawl hna ruangah hmuhtonnak a ngei lomi kumhra fai pawl nih zeicah hrut ngaiin biakhiahnak an tuah ti kha fiang tein kan hngalh khawh. Asinain an biakhiahnak i a phichuak kha cohlan awkah an cawn a hau. Mah lawngah nutling patling le bochan awk a tlakmi upa an hung si lai.Keimah palh a si maw? Dingrep ka chiah tuk ahcun ka  fa cu a zia a rawk lai tiah na ruah men lai. Asiloah ka thlahdorh tuk ahcun kumhra fai ka fa nih zalonnak tam tuk a hmuh sual lai tiah na ruah men lai. Nangmahlei in palhnak ka tuah sual lai tiah thinphan canah zeitindah ka bawmh khawh lai timi tu kha ruat.Na lehrulh ning kha i ralring. Kumhra fai na fa nih na thin a hung lai ti kha a hngalh ko men lai. Mah tikah na thin i sum. Lungdai tein um law kumhra fai na fa he buaibainak a chuahnak a ruang kha i ruahṭi u. Hngalh a duh caah a si maw? A um a har caah a si maw? A li a len caah a si maw? A hawile a ṭih hna caah a si maw? Mah cu buainaknak a chuahnak a ruang taktak cu a si lo nain zeicah buaibainak a chuah ti kha hngalhthiam awkah kumhra fai na fa kha a bawmh khawh.Baibal phunglam: “Bia theih duhnak lei ah cun a khul a rangmi si u law biachimnak lei le thinhunnak lei ah cun a khul a nuarmi si u.”—Jeim 1:19. Kumhra fai na fa kha a cangmi thil kong tuaktan thiam awkah bawm. Mah hmuhtonnak in zeidah na cawn khawh? A hnuah mah bantuk thil na ton ahcun zeitindah na tawnghtham lai? ti bantuk biahalnak hna kha tuah. Cu bantuk biahalnak nih kumhra fai na fa kha a ṭhami biakhianak tuah awkah a bawmh khawh.Baibal phunglam: “Chimhhrin a herh ahcun chimhring hna, a nawl in nawl a herh ahcun nawl hna law lungsau thinfual in cawnpiak hna.”—2Timote 4:2. A tuahsernak ruangah a phichuak a um ti kha a hngalh nakhnga bawm. Nulepa nih dingrep nan chiahmi kha chim ṭhan. Mah nih a palhnak kha hngalh awkah a bawmh lai. Tahchunhnak ah, kumhra fai na fa cu a hawile he sianginn an tlik ahcun caan caankhat tiang a hawile he i ton lo awkah ri na khiahpiak khawh.Baibal phunglam: “Ahohmanh nih Pathian cu an deh kho lo. Mi nih a tuhmi cu a zun ko lai.”—Galati 6:7. Zumh ṭhan khawh awkah zeitindah ka tuah lai timi kha biapi ah chia. A caan lak a hau ti cu a hmaan ko. Asinain a caan lak ahcun zumh ṭhan khawh awkah tuah khawh a si ti kha kumhra fai na fa nih a hngalh awk a si. Cun na fa kha na zumhnak a hmu ṭhan kho ti kha hngalhter. Kumhra fai na fa nih na zumhnak ka hmu ṭhan ti bal lai lo tiah a ruah ahcun aa zuam ti lai lo.Baibal phunglam: “Nulepa hna, nan fale kha an ing puanter hna hlah u, an hnabei a dong sual lai.”—Kolose 3:21.Hngalh awk a simiNa tuah khawhmiNulepa chimmiNunphung cheukhat ahcun fale cu nulepa he a ṭhami pehtlaihnak an ngei i nulepa lamhruainak zong an zulh. Asinain nunphung cheukhat tu ahcun fale nih an ṭhirual pawl sin tu ah ruahnak cheuhnak an hal hna.An ṭhirual pawl sinah ruahnak cheuhnak a halmi ngakchia pawl cu an nu le an pa nawl an ngai duh ti lo. Cu bantuk ngakchia pawl cu kumhra fai an hung si tikah uk khawh an si ti lo tiah nulepa nih an ruah. Mah cu khuaruahhar awk a si lo. Ngakchia pawl cu an hawile he caan tam tuk an hmanṭi tikah nulepa nih zohkhenh si loin an hawile he pakhat le pakhat an i zohkhenhmi bantuk a si.Ngakchia pawl caah an nu le an pa nakin an ṭhirual pawl he i komh cu zeicah a fawi deuh? A tanglei kong hna hi ruathmanh. Sianginn. Ngakchia pawl cu sianginn ah an hawile he caan tampi an hmangṭi, cucaah an nu le an pa ruahnak nakin an ṭhirual pawl ruahnak tu kha an hun duh deuh. Kumhra fai an si tikah mah an ruahnak cu a hung ṭhawng chinchin.Ngakchia pawl nih an sianginn kaiṭihawi nakin nulepa cohlanmi si kha biapi ah an chiah deuh awk a si A caan pek khawh lonak. Innchungkhar tampi ah nulepa cu rian an ṭuan caah an fale sianginn an ṭin tikah inn ah ahohmanh an um lomi a si kho men. Kumhra fai nunphung. Ngakchia pawl cu kumhra fai an si tikah an hawile hrukaih ning, biachim ning le an tuahsernak ningin tuah le um kha an hun duh ve. Nulepa nih zeitindah an kan ruah timi nakin an hawile nih zeitindah an kan ruah timi tu kha biapi deuh ah an chiah. Thanhlaar. Chawlettu pawl nih kum upa caah si loin mino pawl caah thilri pawl kha an chuah i thanhlaar an tuah. Mah nih nulepa le fale kha pakhat le pakhat i hngalhthiam awkah a harter chin. Dr.Robert Epstein nih “kumhra fai nunphung a tlau ahcun dollar nuai tampi dih in tuahmi chawlehnak hna cu an rawk dih lai” tiah a ti.*Na fale he a ṭhami pehtlaihnak ngeih awkah i zuam.Baibal chimmi: “Nihin ah kaan pekmi bia hi na lung chungah an riak lai i na fale kha fel tein na cawnpiak hna lai i, na innchung i na ṭhut ah siseh, lam i na kal ah siseh, na ih ah siseh, na thawh ah siseh, na chimh lengmang hna lai.”—Deuteronomi 6:6,7.Na fale cu an ṭhirual pawl he hawikom an si kho ko, asinain nulepa bantukin lamhruainak tu cu an ṭhirual pawl nih an pe kho hna lai lo. Asinain na lungdong hlah: Mifim pawl nih ngakchia tam deuh le kumhra fai hna nih an nu le an pa upat le an lung lawmhter kha an duh tiah an ti. Cucaah na fale he a ṭhami pehtlaihnak na ngeih peng ahcun an ṭhirual pawl nakin an cungah huham na ngei deuh lai.“Na fale he nifatin tuahmi rawlchuan, thianhhlimhnak le inn ah tuah dingmi ca hna kha tuahṭi u. Cun game celhnak, TV asiloah video zohnak tibantuk nuamhnak hna zong kha tuahṭi u. ‘Man a ngeimi’ hawikomhnak tuah awkah sulmillam pakhat, pahnih lawng a hau tiah ruat hlah. A caan a za in nan hmanṭi lo ahcun a ṭhami pehtlaihnak nan ngei kho lai lo.”—Lorraine. An ṭhirual pawl he lawng komhter hna hlah.Baibal chimmi: “Ngakchia nih hin hruhnak thil le thil ṭhalo hi an tuah tawn phung a si.”—Phungthlukbia 22:15.Nulepa cheukhat cu an fale hawikom tampi an ngeihmi an hmuh tikah an i nuam. Asinain anmah he an kum aa khatmi hawikom tampi a ngeimi an si hmanhah nutling, patling an si khawh nakhnga anmah he an kum aa khat lomi hawikom tampi zong an ngeih a hau. A ṭhirual pawl nih mino pakhat kha a herhmi lamhruainak an pe kho lo nain dawtnak a ngeimi nulepa nih cun a ṭha bikin an pek khawh.“A ṭhirual pawl cu thil cheukhat he aa tlaiin fimnak an ngei ko lai, asinain hngalhnak, hmuhtonnak le an hawile mino pawl nih a ṭhami biakhiahnak an tuah khawh nakhnga bawmh awkah fimnak cu an ngei lo. Mino pawl nih an nu le an pa lamhruainak an zulh tikah an kum he aa tlak in nutling, patling an hung si.”—Nadia. A ṭhami lamhruainak pe hna.Baibal chimmi: “Mifim mi hna sinah i chawk ve lengmang law na fim lai.”—Phungthlukbia 13:20.An kum a upat tik hmanhah na fale cu nangmah he caan nan hmanṭinak thawngin ṭhathnemhnak an hmu lai. An caah zohchunh awk ṭha chia.“Fale caah zohchunhawk a ṭha bikmi cu nulepa an si. Nulepa dawt dingin cawnpiak a simi fale cu an upat tikah an nu le an pe he i lawh an duh.”—Katherine.Na fa cu sianginn ca zoh a huam lo, inn ah tuah dingmi ca kha a tuah lo i ca zong a ciah lo. Cucaah a mark a ṭum i a ziaza zong a hun rawk. Na fa kha a mark a ṭhat deuh nakhnga zeitindah na bawmh khawh?Hngalh awk a simiNa tuah khawhmiHneknak nih thil sining kha a chiatter chin. Na hnek tuk ahcun na fa cu sianginn le inn ah lungrethei in a um kho. A lungretheihnak a zor deuh nakhnga lih a hun chim men lai, a mark a ṭummi kha chim loin a um men lai, sianginn mark cazin ah na minthut deu kha a hman men lai asiloah sianginn hmanh a tli men lai. Cuticun thil sining cu a chia chin.Laksawng peknak nih aa ralkahmi thil a chuahter khawh. Pa pakhat a simi Andrew nih hitin a ti: “Kan fanu kha i zuam seh ti kan duh caah a mark a ṭhat deuh tikah laksawng kan pek. Mah tikah kan fanu nih laksawng hmuh ding lawng kha a hun ruah. A mark a tlawm deuh tikah a mark a tlawm caah si loin laksawng a hmuh lo ca tu ah a ngaih a chia deuh.”Saya/ Sayamah te sualphawt cu na fa caah a ṭhahnem lo. Na fa nih ka mark a ṭhat deuh nakhnga i zuam a hau lo tiah a ruah khawh men. Midang kha sual a phawt men hna lai, cun a tonmi buaibainak kha tawnghthampiak awkah midang kha a hun i bochan men hna lai. A tawinak in chim ahcun a upat tikah a biapimi rian hna kha ṭuanvo a la kho lai lo.Na intuarnak kha i uk. Na thin a hun lioah na fa he a mark kong kha i ruahceihṭi hlah u. Pa pakhat a simi Brett nih “kan lung a daih lio caan ah i ruahceihṭi cu kan nuva caah a ṭha bikmi a si” tiah a ti.Baibal phunglam: “Bia theih duhnak lei ah cun a khul a rangmi si u law biachimnak lei le thinhunnak lei ah cun a khul a nuarmi si u.”—Jeim 1:19.Buaibainak taktak kha hngalh i zuam. Midang nih nehsawhnak, sianginn i ṭhialnak, camipuai ṭihnak, chungkhar buaibainak, i hngilh khawh lonak, ṭha tein cazin ngei lonak le lungthin pek khawh lonak ti bantuk ruangah a mark a ṭummi a si men lai. A tha a thut tuk caah a si tiah ruat hlah.Baibal phunglam: “An in cawnpiakmi kha ṭha tein ruat law khuaawng na tong lai.”—Phungthlukbia 16:20.Ca zoh khawh awkah a daimi pawngkam kha timhtuahpiak. Inn ah tuah dingmi ca tuahnak le ca ciahnak caah cazin tuahpiak. Ca zohnak in na fa a lung a vaivuanhter khomi thil (TV le phone i telin) hna a um lonak hmun kha timhtuahpiak. Ca zohnak caah a caan tawite in ri khiahpiak law lungthin a pek khawh nakhnga bawm. Germany ram i pa pakhat a simi Hector nih hitin a ti: Camipuai a naih tikah camipuai ni a phanh dengmang tiang hngak loin nikhat ah tlawmpal tete in kan zohpi ṭhan.”Baibal phunglam: “Zeizong vialte caah hin caan a um cio.”—Phungchimtu 3:1.Cawn duhnak ngeih dingin thape. Na fa nih sianginn kai a ṭhatnak kong hna kha ṭha tein a hngalh ahcun cawn duhnak a ngei deuh lai. Tahchunhnak ah, kanan a thiam ahcun changreu cawknak ca tangka tuak dan a thiam lai.Baibal phunglam: “Fimnak kha cawng. Hngalhthiamnak kha cawng. ... Na lung chungah i chiah.”—Phungthlukbia 4:5, NW,8.Ruahnak cheuhnak: Inn ah tuah dingmi ca kha zohpi, asinain a ca kha nangmah nih tuahpiak hlah. Andrew nih hitin a ti: “Kan fanu nih amah thluak kha hmang loin kanmah lawngte a kan hal.” Cucaah na fa kha amah tein ca zoh ning kha cawnpiak.A um, Baibal nih Pathian a um ti fiang tein a langhtermi thil hna kha a kan chimh. Biaknak cawnpiaknak ruangah Pathian a um tiah zumh thlorh in zumh si loin “tuaktan khawhnak” le “hngalhnak” kha hmangin zumh awkah Baibal nih a kan forh. (Rom 12:1, NW; 1Johan 5:20) Baibal ah hram aa bunhmi a tanglei kong hna hi ruathmanh:  Thilnung pawl i telin van le vawlei ningcang tein ser a simi nih Sertu a um ti kha an langhter. Baibal nih hitin a ti: “Nan hngalh cio bangin inn cu mi nih an sak taktak—zeizong vialte a satu bel Pathian a si.” (Hebru 3:4) Mah ruahnak cu a sawhsawh te a si ko nain mifim tampi nih sullam a ngei tukmi a si ti kha an hngalh.*  Minung nih nunnak sullam le aa tinhnak kong kha hngalh duhnak lungput kan ngei, a hlawh a tlingmi hmanh nih mah kong kha hngalh an duh. Cutin hngalh kan duhmi cu “thlarau ah mi chambau kan si” ti kan i hngalh a si tiah Baibal nih a ti. Mah ah Pathian hngalh duhnak le biak duhnak lungput aa tel. (Matthai 5:3; Biathlam 4:11) Mah nih Pathian a um ti lawng si loin kan herhmi pek a duhmi, dawtnak a ngeimi Sertu a si ti zong a langhter.—Matthai 4:4.  Kumzabu tampi lioah rak ṭialmi Baibal chimchungbia hna cu a dikthliar in a tling. A hmaan i a neknok tiangin chimchungmi mah bia hna nih minung nakin a ṭhawng deuhmi sinin a rami an si kha fiang tein an langhter.—2Peter 1:21.  Baibal ṭialtu hna cu an chan mi hna nakin science lei fimnak an ngei. Tahchunhnak ah, hlanlio chan i mi tampi nih vui, ngal asiloah cawtum ti bantuk saram pakhatkhat nih vawlei kha a phorh tiah an zumh. Asinain Pathian nih “vawlei cu zeihmanh lo chungah a thlai” tiah Baibal nih a ti. (Job 26:7) Cu bantukin vawlei pungsan he aa tlai zongin Baibal nih “vawlei pum” tiah hmaan tein a rak langhter. (Isaiah 40:22, NW) Baibal ṭialtu hna nih cu bantuk hngalhthiamnak hna cu Pathian sinin an hmuhmi a si tiah mi tampi nih an cohlanmi cu aa tlakmi a si.  Baibal nih a harmi biahalnak tampi kha a phi a pek, cu bantuk biahalnak i a phi kha lungtling lak in an hmuh lo tikah Pathian a um lo timi zumhnak a ngeihter hna. Tahchunhnak ah: Pathian cu dawtnak a ngeimi le a ṭhawngmi a si ahcun zeicah vawleicung ah harnak le ṭhatlonak hna a um? Biaknak nih zeicah mi kha thilṭha nakin thilṭhalo a tuahter deuh hna?—Titas 1:16.Pathian nih zeizong vialte kha a hmuh khawh dih i khoika hmun paohah a duh ningin thil a tuah khawh. (Phungthlukbia 15:3; Hebru 4:13) Asinain Baibal nih Pathian cu khoika hmun paohah a um tiah a chim lo. Mah canah Pathian cu mi pakhat a si i a umnak hmun pakhat a um tiah a ti. Pathian muisam: Pathian cu thlarau pum a si. (Johan 4:24) Minung nih Pathian kha kan hmu kho lo. (Johan 1:18) Baibal tuanbia i langhnak hna ah Pathian cu hmun pakhat ah a ummi in an langhter zungzal. Pathian kha khoika hmun paohah a ummi in an langhter bal lo.—Isaiah 6:1,2; Biathlam 4:2,3,8. Pathian umnak hmun: Mit in hmuh khawh lonak thlarau pum pawl umnak hmun ah Pathian cu a um. Cuka ah Pathian “umnak hmun van” a um. (1Siangpahrang 8:30) Voikhat cu thlarau pum a ngeimi vancungmi hna cu ‘Pathian hmaiah’ an chuak tiah Baibal nih a ti caah Pathian nih umnak hmun pakhat a ngei ti kha kan hngalh.—Job 1:6.Pathian cu khoika hmun paohah a ummi a si lo ahcun pumpak pakhat cio kha a kan zohkhenh kho lai maw?Pathian nih pumpak pakhat cio kha ṭha tein a kan zohkhenh khawh. Pathian cu van ah a um ko nain a duhnak a tuahmi hna kha a hmuh hna i an ca ṭhatnak kha a tuahpiak hna. (1Siangpahrang 8:39; 2Chanrelnak 16:9) Jehovah nih lungtak tein amah a biami a zohkhenh hna ning hi ruathmanh: Thla cam tikah: Thla kan cam tikah Jehovah nih a kan ngaihpiak.—2 Chanrelnak 18:31. Lungretheih tuk tikah: “Lung a dongmi kha BAWIPA nih a umpi hna i ruahchannak a ngei lomi kha a khamh hna.”—Salm 34:18. Lamhruainak a herh tikah: Jehovah nih a bia, Baibal hmangin ‘kan zulh awk hnga lam kha a kan hmuhsak lai.’—Salm 32:8.Khoika hmun paohah a um timi kong he aa tlaiin a hmaan lomi ruahnak hnaA hmaan lomi ruahnak: Pathian cu a thil sermi khoika hmun paohah a um.A hmaanmi: Pathian cu vawleicung ah le mit in hmuh khawhnak van le vawlei i khoika hmun hmanhah a um lo. (1Siangpahrang 8:27) Arfi le a dang sermi thil hna nih ‘Pathian sunparnak fiang tein an langhter’ ti cu a hmaan ko. (Salm 19:1) Zuk suaitu pakhat cu a suaimi zuk chungah a um lo bantukin Pathian zong a sermi thil hna chungah a um lo. Zuk suaimi nih a suaitu kong a kan hngalhter khawh bantukin hmuh khawhmi sermi thil hna nih Sertu i a ṭhawnnak, a fimnak le a dawtnak ti bantuk “hmuh khawh a si lomi a sining” hna a kan hngalhter.—Rom 1:20.A hmaan lomi ruahnak: Pathian nih zeizong vialte a hngalh khawh nakhnga le a tuah khawh nakhnga khoika hmun paohah a um a hau.A hmaanmi: Pathian thiang thlarau cu zeizong vialte a tuah khotu Pathian ṭhawnnak kha a si. Pathian cu a thiang thlarau thawngin zeitik caan paoh le khoika hmun paohah a cangmi thil vialte kha a hngalh dih i a tuah khawh, cuka theng ah um a hau lo.—Salm 139:7.A hmaan lomi ruahnak: Salm 139:8 nih “vancung ah khin hung kai ning tiah, cuka ah cun na rak um ko lai, mithi khua ah khin vung it ning tiah, cuka zongah cun na rak um ṭhiamṭhiam ko lai” a ti caah Pathian cu khoika hmun paohah a um tinak a si.A hmaanmi: Mah Baibal caang nih Pathian umnak hmun kong kha a chimmi a si lo. Minung bawmh awkah Pathian caah aa hlat tuknak hmun a um lo ti kha biazai phun in a langhtermi a si.Khrihfa tampi nih Pathian cu thumkomh pathian a si tiah an cawnpiak hna. Asinain Encyclopædia Britannica timi cauk nih hitin a ti: “Biakam Thar Baibal ah Thumkomh pathian timi biafang le mah zumhnak kong a langhtermi a um lo . . . Mah zumhnak cu kumzabu tampi hnuah a hung um i bia-alnak tampi a chuahter.”Baibal ah Pathian cu Thumkomh pathian cheubang a si tiah a langhter bal lo. Mah Baibal caang hna hi zohhmanh:“Jehovah Pathian cu pakhat lawnglawng a simi Pathian a si.”—Deuteronomi 6:4, NW.“Nangmah lawnglawng hi BAWIPA [Jehovah, NW] na si le vawlei dihlak uktu Cungnung Bik na si kha hngal hna seh!”—Salm 83:18.“Cun Pathian taktak a simi nangmah hngalh le nangmah nih na thlahmi Jesuh Khrih hngalh hi zungzal nunnak cu a si.”—Johan 17:3.“Pathian cu pakhat lawng a si.”—Galati 3:20.Khrihfa tampi nih Pathian cu thumkomh pathian a si tiah zeicah an cawnpiak hna?Thiang thlarau timi cu Pathian a rian ṭuan ṭhawnnak kha a si. (Mikah 3:8; Luka 1:35) Pathian nih a duhnak tlinter awkah khoika hmun paohah a ṭhawnnak a phanhternak thawngin a thlarau kha a thlah.—Salm 104:30; 139:7.Baibal ah “thlarau” tiah lehmi biafang cu Hebru biafang ruʹach le Greek biafang pneuʹma in a rami a si. Mah biafang nih Pathian rian ṭuan ṭhawnnak asiloah thiang thlarau kha a bik in a chim duhmi a si. (Genesis 1:2) Asinain Baibal nih mah biafang kha sullam dang zong in a hman:  Thaw.—Habakkuk 2:19; Biathlam 13:15.  Thli.—Genesis 8:1; Johan 3:8.  Thilnung pawl ngeihmi nunnak thaw.—Job 34:14, 15.  Mi pakhat ngeihmi lungthin.—Nambar 14:24.  Pathian le vancungmi i telin thlarau pum a ngeimi hna.—1Siangpahrang 22:21; Johan 4:24.Mah sullam vialte nih mit in hmuh khawhmi cungah huham a ngeimi mit in hmuh khawh lomi thil kha an langhter. Cu bantukin Pathian thlarau cu “thli bantukin hmuh khawh lomi, thil a si lomi le ṭhawnnak a ngeimi” a si.—An Expository Dictionary of New Testament Words, by W. E.Vine.Baibal nih Pathian thiang thlarau kha Pathian “kut” ti zongin a langhter. (Efesa 2:10; Deuteronomi 26:8; Salm 102:25) Zungthiammi pakhat nih a rianṭuannak caah a kut le a kutdong a hman bantukin Pathian nih a tanglei i langhtermi thil sernak caah a thlarau kha a hman:  Van le vawlei.—Salm 33:6; Isaiah 66:1,2.  Baibal.—2Peter 1:20, 21.  Hlanlio a salle nih an tuahmi khuaruahhar thil le lungtho tein phung an chimnak.—Luka 4:18; Lamkaltu 1:8; 1Korin 12:4-11.  A nawl a ngaimi hna nih an langhtermi sining ṭha pawl.—Galati 5:22, 23.Thiang thlarau cu mi pakhat a si loBaibal nih Pathian thiang thlarau kha “kut,” “kutdong,” asiloah “thaw” in a langhter caah mi pakhat a si lo ti kha kan hngalh khawh. (Exodus 15:8, 10) Zungthiam mi pakhat cu a lung le a pum nih a forhfial ningin a kut nih a tuah; cu bantukin Pathian lamhruainak ning lawngin thiang thlarau nih a ṭuan ve. (Luka 11:13) Cun Baibal nih Pathian thlarau kha ti he a tahchunh i zumhnak le hngalhnak ti bantuk he zong a pehtlaihter. Mah tahchunhnak hna nih thiang thlarau cu mi pakhat a si lo ti kha an langhter.—Isaiah 44:3; Lamkaltu 6:5; 2Korin 6:6.Baibal nih Pathian min kha Jehovah tiin le a Fapa min kha Jesuh Khrih tiin a langhter nain thiang thlarau min tu cu a langhternak pakhat hmanh a um lo. (Isaiah 42:8; Luka 1:31) Khrihfa pakhat a simi Steven nih vancung langhnak ah mi pathum si loin pahnih lawng a hmuh hna. Baibal nih hitin a ti: “Thiang Thlarau in a khatmi Steven nih khan van lei khi a hun zoh i Pathian sunparnak kha a hmuh i Jesuh cu Pathian orhlei kamah a dir ko kha a hmuh.” (Lamkaltu 7:55) Steven nih Pathian rian ṭuan ṭhawnnak a simi thiang thlarau thawngin mah langhnak kha a hmuhmi a si.A hmaan lomi ruahnak: Judson Baibal i 1Johan 5:7,8 ah a langhter bantukin “Thiang Thlarau” cu mi pakhat a si i Thumkomh pathian cheubang a si.A hmaanmi: Judson Baibal i 1Johan 5:7,8 ah hitin a ti: “Vancung ah kan Pa, Bia le Thiang Thlarau tiin tehte pathum an um i an pathum in an i khat dih. Vawleicung zongah . . . tehte pathum an um i an pathum in an i khat dih.” Asinain mah bia hna cu lamkaltu Johan nih a ṭialmi an si lo ti kha Baibal lei mifim pawl nih an hun hngalh. Cucaah mah biafang hna cu a hrampi biafang an si lo. Professor Bruce M. Metzger nih hitin a ṭial: “Mah Baibal caang cu a hrampi Baibal ah aa tel lo caah Biakam Thar cauk ah telh awk a si lo.”—A Textual Commentary on the Greek New Testament.A hmaan lomi ruahnak: Thiang thlarau cu Baibal nih mi pakhat bantukin a langhter caah mi pakhat a si.A hmaanmi: Baibal nih Thiang thlarau kha a caan ah mi pakhat bantukin a langhter tawn. Tahchunhnak ah, Jesuh nih thiang thlarau kha “bawmtu” in a langhter. Mah bawmtu nih fiang tein a langhter lai, aan luhpi hna lai, aan chimh hna lai, a ka thangṭhat lai, aa lak lai tiah a ti. (Johan 16:7-15) Asinain mah bia hna ruangah thiang thlarau cu mi pakhat a si tiah chim khawh a si lo. Baibal nih fimnak, thihnak le sualnak zong kha mi pakhat bantukin a langhter. (Phungthlukbia 1:20; Rom 5:17, 21) Tahchunhnak ah, fimnak nih “tuahsernak” le “fale” a ngei i sualnak nih a lemsoi, a thah, mit thitnak hna a chuahter tiah a ti.—Matthai 11:19; Luka 7:35, NW; Rom 7:8, 11.A hmaan lomi ruahnak: Thiang thlarau min in tipil innak nih mi pakhat a si kha a langhter.A hmaanmi: Baibal nih a caan ah “min” kha nawlngeihnak langhternak caah a hman tawn. (Deuteronomi 18:5, 19-22; Esther 8:10) Mirang holh ah upadi ningin tinak caah “upadi min in” (in the name of the law) timi biafang a hman tawn. Mah nih upadi kha mi pakhat in a langhter duhnak a si lo. Cu bantukin thiang thlarau “min in” tipil in ti tikah Pathian duhnak tlinternak ah thiang thlarau i a ṭhawnnak le a dirhmun cohlan kha a si.—Matthai 28:19.A hmaan lomi ruahnak: Jesuh lamkaltu pawl le a hmasa zultu pawl nih thiang thlarau kha mi pakhat in an zumh.A hmaanmi: Baibal nih cutin a chim lo i tuanbia zongah kan hmu lo. Encyclopædia Britannica nih hitin a ti: “Thiang thlarau cu Pathian pakhat a si timi fianternak kha ... AD 381 ah tuahmi Constantinople meeting ah chuah a rak si.” Mah cu hmanung bik lamkaltu a thih hnu, kum 250 hnuah a chuakmi zumhnak a si.Jehovah cu Baibal ah langhtermi a hmaanmi Pathian, zeizong vialte a Sertu a si. (Biathlam 4:11) Jesuh bantukin profet Abraham le Moses zong nih an biakmi a si. (Genesis 24:27; Exodus 15:1, 2; Johan 20:17) Anih cu miphun pakhat i Pathian lawng si loin “vawleicung vialte” i Pathian a si.—Salm 47:2.Jehovah timi cu Baibal ah langhtermi Pathian min a si. (Exodus 3:15; Salm 83:18) Mah min cu Hebru biafang in a rami a si i “a hung si” timi sullam a ngei. Cun Baibal lei mifim tampi zong nih “A Hung Siter” timi sulllam a ngei tiah an ti. Mah fianternak cu Sertu le aa tinhnak a Tlintertu Jehovah i sining he aa tlak tukmi a si. (Isaiah 55:10, 11) Jehovah timi min hnulei ah a ummi a sining, a hleiin a lang bikmi dawtnak kha hngalh awkah Baibal nih a kan bawmh.—Exodus 34:5-7; Luka 6:35; 1Johan 4:8.Jehovah timi min cu Hebru biafang pali יהוה (YHWH) in lehmi Mirang holh a si. Mah kha Tetragrammaton ti zongin hngalh a si. Hlanlio Hebru holh in Pathian min kha zeitindah aw chuah a si ti cu hngalh a si lo. Asinain “Jehovah” timi biafang cu hlanliopi in Mirang holh ah hman a si. 1530 ah chuahmi William Tyndale lehmi Baibal ah a hmasa bik hmuh a rak si.*Hlanlio Hebru holh in Pathian min aw chuah ning kha zeicah hngalh a si lo?Hlanlio Hebru ca an ṭial tikah cafang aw kha hmang loin cafang tung lawngin an rak ṭial. Hebru holh a hmangmi hna nih ca an rel tikah aa tlakmi cafang aw kha hmangin fawi tein an rel khawh. Asinain Hebru Baibal (“Biakam Hlun”) ṭial dih a si hnuah Judah mi cheukhat nih Pathian min aw chuah in auh cu a palh timi a hmaan lomi zumhnak kha an cohlan. Pathian min aa telmi Baibal caang an rel tikah “Bawipa” asiloah “Pathian” ti bantuk min in an airolh. Kumzabu tampi a rauh tikah mah a hmaan lomi zumhnak cu a karh i hlanlio aw chuah ning zong a tlau.*Mi cheukhat nih Pathian min cu “Yahweh” tiin aw chuah awk a si tiah an ruah. Cheukhat nih phun dang in an ruah ve. A hmasa Greek caṭialtu hna zong nih Iae, I·a·beʹ le I·a·ou·eʹ tiin aw chuah ding a si tiah an ti nain hlanlio Hebru aw chuah ning taktak cu ahohmanh nih an hngal lo.*Pathian min kong he aa tlaiin a hmaan lomi ruahnakA Hmaan Lomi Ruahnak: “Jehovah” timi min a hmangmi Baibal lettu hna nih mah min kha an chapmi a si.A Hmaanmi: Pathian min caah hmanmi Hebru biafang Tetragrammaton cu Baibal ah 7,000 hrawng aa tel.* Baibal lehnak tam deuh ah Pathian min kha an hloh i “Bawipa” ti bantuk upatnak min in an thlen.A Hmaan Lomi Ruahnak: Lianngan Bik Pathian caah min ngeih a herh lo.A Hmaanmi: Pathian theng nih a min kha Baibal ah voi thong tampi ṭial dingin Baibal ṭialtu pawl kha a fial hna. Cun amah a biami hna kha a min hman dingin a fial hna. (Isaiah 42:8; Joel 2:32; Malakhi 3:16; Rom 10:13) Mi nih Pathian min an philh nakhnga aa zuammi profet deu pawl kha Pathian nih a mawhchiat hna.—Jeremiah 23:27.A Hmaan Lomi Ruahnak: Judah mi hna phunglam ningin cun Pathian min kha Baibal in hloh awk a si.A Hmaanmi: Judah mi Baibal tlengtu cheukhat nih Pathian min kha aw chuah in an hmang lo ti cu a hmaan ko. Asinain Pathian min kha Baibal in cun an hlo lo. Zeitin a si hmanhah Pathian nih a nawlbia he aa ralkahmi minung phunglam zulh ding kha a kan duhpiak lo.—Matthai 15:1-3.A Hmaan Lomi Ruahnak: Hebru holh in Pathian min aw chuah a hmaanmi kha fiang tein hngalh a si lo caah Baibal ah telh awk a si lo.A Hmaanmi: Cutin a si ahcun Pathian nih holh a phunphun a hmangmi hna kha a min an auh tikah aw chuah ning phunkhat lawng hman dingin a kan halmi bantuk a si lai. Asinain holh a phunphun a hmangmi hlanlio amah a biami hna nih min pawl kha aw a phunphun in an rak chuah ti kha Baibal nih a langhter.Tahchunhnak ah, Israel mi biaceihtu a simi Joshua kong hi ruathmanh. Kumzabu pakhatnak i Hebru holh a hmangmi Khrihfa hna nih a min kha Yehoh·shuʹaʽ tiah aw an chuah i Greek holh a hmangmi hna nih I·e·sousʹ tiah aw an chuah. Baibal ah Joshua i Hebru a min kha Greek aw chuah ningin ṭial a si. Cucaah Khrihfa hna nih min pawl kha anmahle holh aw chuah cio in an rak hman ti kha mah nih a langhter.—Lamkaltu 7:45; Hebru 4:8.Pathian min holh an leh tik zongah cutin a si ve. Pathian min aw chuah a hmaanmi hngalh nakin Baibal ah Pathian min kha amahle a umnak zawn ah chiah cu a biapi deuh tukmi a si.Pathian nih pumpak min pakhat lawng a ngei. Mah cu Hebru ca in יהוה tiah ṭial a si i Hakha in “Jehovah” tiah an leh tawn.* Pathian nih a profet Isaiah hmangin hitin a ti: “Keimah cu Jehovah ka si. Cucu ka min a si.” (Isaiah 42:8, BAIBAL CATHIANG) Hlanlio kut in ṭialmi Baibal ah mah min cu voi 7,000 hrawng hmuh khawh a si i Pathian caah hmanmi a dang biafang nakin le midang min nakin tam deuh hmuh khawh a si.*Jehovah nih min dang tah a ngei maw?Baibal nih Pathian i pumpak min kha pakhat lawng a langhter nain upatnak min le a sining a langhtermi min tampi a hman. A tanglei i langhtermi upatnak min hna nih Jehovah i a sining le a thilti khawhnak hna kha an langhter.Upatnak minCherhchanmiA sullamAllah(A um lo)Arabic holh in a rami “Allah” timi biafang cu pumpak min si loin “Pathian” ti sullam a ngeimi upatnak min a si. Arabic le a dang holh in lehmi Baibal hna ah Pathian caah “Allah” timi biafang kha an hman.Lianngan BikGenesis 17:1Ahohmanh nih tluk khawh lomi ṭhawnnak a ngei. “Lianngan Bik Pathian” ti sullam a ngeimi Hebru biafang ʼEl Shad·daiʹ kha Baibal ah voi sarih hmuh khawh a si.Alfa le OmegaBiathlam 1:8; 21:6; 22:13“Hmasa bik le hmanung bik” asiloah “hramthawknak le a donghnak” timi sullam cu Jehovah hlanah Lianngan Bik Pathian ahohmanh an um lo i amah hnu zongah ahohmanh an um lai lo tinak a si. (Isaiah 43:10) Alfa le omega cu Greek cafang i a hramthawknak le a donghnak a si.Zungzal in a nungmiDaniel 7:9, 13, 22Pathian cu hramthawknak a ngei lo; ahohmanh asiloah zeithil hmanh an um hlanin a um cangmi a si.—Salm 90:2.PaMatthai 6:9Nunnak petu a si.PathianGenesis 1:1Biak awkah aa tlakmi, a ṭhawngmi a si. ʼElo·himʹ timi Hebru biafang cu a tammi caah hmanmi a si i Jehovah lianngannak, sunparnak le a ṭha bik a sinak kha a langhter.Pathian hna PathianDeuteronomi 10:17Mi cheukhat nih an biakmi “santlai lomi pathian hna” he i ralkah in Jehovah cu a sang bikmi Pathian a si.—Isaiah 2:8, Vawlei Thar Lehnak Baibal.A Ṭha Bik CawnpiaktuIsaiah 30:20, 21A ṭha bikmi cawnpiaknak le lamhruainak petu a si.—Isaiah 48:17, 18.SertuIsaiah 40:28; Salm 149:2Amah nih zeizong vialte kha a ser hna.—Biathlam 4:11.Aa Nuammi Pathian1Timote 1:11, Vawlei Thar Lehnak BaibalAa nuammi le lung aa lawmmi Pathian a si.—Salm 104:31.Thlacamnak a ngaituSalm 65:1Zumhnak he a sinah thla a cammi pumpak pakhat cio i an thlacamnak kha a ngaih.Keimah Cu Keimah Ka Si KoExodus 3:14Aa tinhnak tlinter awkah a herhmi zeipoah a hung si kho. Mah bia kha “Ka Duhmi Zeipoah Ka Hung Si Lai” asiloah “Siter Ka Duhmi Ningin Ka Hung Si Lai” ti zongin an leh. (J.B. Rotherham lehmi The Emphasised Bible; Vawlei Thar Lehnak Baibal) Mah cu a changtu cacaang ah aa telmi Pathian i pumpak min Jehovah a sullam a si.—Exodus 3:15, BAIBAL CATHIANG.NahchuakExodus 34:14Amah lawng biak a duhmi a si. Mah bia kha “a dang pathian biak a duh lomi” tiin le “amah lawng biak dingin a halmi” ti zongin an leh.—God’s Word Bible; Vawlei Thar Lehnak Baibal.Zungzal siangpahrang1 Timote 1:17A uknak cu hramthawknak asiloah donghnak a ngei lo.BawipaSalm 135:5A ngeitu asiloah uktu a si; Hebru biafang ʼA·dhohnʹ le ʼAdho·nimʹ a si.Cungnung BikSalm 47:2A sang bikmi dirhmun a ngeimi a si.A Thiang BikmiPhungthlukbia 9:10 Aho nak hmanhin a thiang (ziazalei ah a thiangmi) deuhmi a si.Um SertuIsaiah 64:8Um Sertu nih tlak cungah nawl a ngeih bantukin Pathian cu pakhat cio le miphun vialte hna cungah nawl a ngeimi a si.—Rom 9:20, 21.Tlanhnak Man A PetuIsaiah 41:14; King James VersionTlanhnak man timi cu thil pakhatkhat cawk ṭhan awkah asiloah thil pakhatkhat i a man caah pekmi kha a si. Sualnak le thihnak in kan luat nakhnga Pathian nih Jesuh Khrih tlanhnak man kha a pek.—Johan 3:16.LungpiSalm 18:2, 46Pathian cu kan dornak le khamhnak hrampi a si.KhamhtuIsaiah 45:21Harnak asiloah rawhnak in a kan khamh.TuukhalSalm 23:1Amah a biami kha a zohkhenh hna.Hebru Baibal chung i a ummi hmun minBaibal i a ummi hmun cheukhat hna min ah Pathian i pumpak min aa tel, asinain mah cu Pathian caah airolh in hmanmi min a si lo.Hmun minCherhchanmiA sullamJehovah-jirehGenesis 22:13, 14“Jehovah Nih A Khan Ko.”Jehovah-nissiExodus 17:15“Jehovah Cu Ka Hmelchunhnak Puanzar A Si.” Jehovah cu a miphun a huppheng khotu le a bawm khotu Pathian a si.—Exodus 17:13-16.Jehovah-shalomBiaceihtu 6:23, 24“Jehovah Cu Daihnak A Si.”Jehovah-shammahEzekiel 48:35“Jehovah cu khika ah a um.”Patian min hngalh awk le hman awk a sinak a ruang  Pathian nih Baibal ah a min kha voi thong tampi a telhnak thawngin pumpak a min Jehovah kha biapi ah a chiah.—Malakhi 1:11.  Pathian Fapa Jesuh nih Pathian min a biapitnak kha atu le atu a rak langhter. Tahchunhnak ah, Jehovah sinah hitin thla a cam: “Na min thiang cu upat si ko seh.”—Matthai 6:9; Johan 17:6.  Pathian min a hung hngal i a hmangmi cu Jehovah he pehtlaihnak ṭha ngeih awkah ke an hlanmi a si. (Salm 9:10; Malakhi 3:16) Cu bantuk pehtlaihnak nih mah Pathian biakam in ṭhatnak a hmuhter hna: “A ka dawmi cu ka khamh hna lai i [ka min] a ka hngalmi cu ka huhphenh hna lai.”—Salm 91:14.  Baibal chimmi: “Vancung ah siseh, vawleicung ah siseh pathian timi cu a um zong an um ko lai, cun pathian timi hna hi le bawipa timi hna hi tampi zong an si ko lai.” (1Korin 8:5,6) Asinain a hmaanmi Pathian i a min cu Jehovah a si ti cu a fiang ko.—Salm 83:18, Vawlei Thar Lehnak Baibal.A si lo. Kum thong tampi chung Baibal kha a rawh a fawimi thilri hna hmangin an rak tlen thluahmah ko nain hlanlio kut in ṭialmi Baibal he tahchunh tikah a hrampi biatak cu aa thleng lo.Hlanlio kut in ṭialmi Baibal thong tampi hmuh a si. Mah ah aa lawh lonak cheukhat a um caah an tlen tikah an palhnak a um ti cu a fiang ko. Aa lawh lonak cu tlawmpal lawng a si i a sullam cu aa thleng lo. Biatak tein aa dannak cheukhat cu Baibal biatak merh a duhmi Baibal tlengtu cheukhat nih hramhram in an telh chihmi bia hna ruangah a si. Tahchunhnak pahnih in zoh hna hmanh u sih: Kuatkhat Johan 5:7 kha hlanlio Baibal lettu cheukhat nih hitin an leh: “Vancung ah kan Pa, Bia le Thiang Thlarau tiin tehte pathum an um i an pathum in an i khat dih.” Asinain zumh awk tlakmi kut in ṭialmi ca he tahchunh tikah mah bia cu a hrampi Baibal ah aa tel lo ti kha kan hngalh. Mah bia cu a hnuah an bet chommi a si.* Cucaah tuchan i zumh awk tlakmi Baibal lehnak hna ahcun an telh ti lo.               Pathian pumpak a min kha hlanlio kut in ṭialmi Baibal ah voi thong tampi aa tel. Asinain Baibal lehnak tampi nih Pathian min canah “Bawipa” asiloah “Pathian” ti bantukin an airolh.Atu ah kut in ṭialmi Baibal tampi an hmuh cang caah palhnak a um maw, um lo ti kha a hlan nakin kawl awkah a fawi deuh cang.* Mah ca hna le atu kan hmanmi Baibal tahchunh tikah Baibal a hmaannak kong he aa tlaiin zeidah kan hngalh?  Hebru Baibal (“Biakam Hlun” tiah auhmi) kong he aa tlaiin Baibal lei mifim William H. Green nih hitin a ti: “Baibal bantukin a hmaan ning tein tlenmi hlanlio kut in ṭialmi ca a um lo tiah ka chim ngam.”  Khrihfa Greek Baibal asiloah “Biakam Thar” kong he aa tlaiin Baibal lei mifim F.F.Bruce nih hitin a ṭial: “Biakam Thar Baibal cu Greek le Rom caṭialtu hna an ca nakin a let tampi in a hmaan deuh. Asinain Greek le Rom ca a hmaannak kong he aa tlaiin ahohmanh nih alnak an tuah lo.”  Kut in ṭialmi Baibal kong ṭha tein a hngalmi, a min a thangmi mifim Sir Frederic Kenyon nih hitin a ti: “Baibal kha kut ah i tlaih in mah hi kumzabu tampi chung chankhat hnu chankhat a biapimi a kong tlau loin mi sin a phan khomi Pathian Bia biatak a si tiah ahopaoh nih ralṭha tein an chim khawh.”Pathian miphun nih an tuahmi sualnak ngan kong kha Judah mi le Khrihfa Baibal tlengtu hna nih hmaan tein an rak tlen.* (Nambar 20:12; 2Samuel 11:2-4; Galati 2:11-14) Cu bantukin Judah mi hna nawl an ngaih lo ruangah mawhchiat an sinak kong le minung ruahnak kong a langhtermi Baibal caang hna zong a hmaan ning tein an rak tlen. (Hosea 4:2; Malakhi 2:8,9; Matthai 23:8,9; 1Johan 5:21) Mah kong hna a hmaan ning tein an tlenmi nih Baibal tlengtu hna cu zumh awk a tlakmi le Pathian Bia a sunsakmi an si ti kha a lang.  A hramthawk tein Baibal kha a thiang thlarau thawngin a ṭialtertu Pathian nih Baibal a hmaannak kha a kilven peng lai a si ko lo maw?* (Isaiah 40:8; 1Peter 1:24, 25) Pathian nih hlanlio i minung pawl lawng si loin atu chan i mi zong nih Baibal in ṭhatnak hmu hna seh ti a duh. (1Korin 10:11) “Cathiang nih lungsaunak le lungthin ṭhawnnak a kan pekmi thawngin ruahchannak kha kan ngeih khawh nakhnga Cathiang chung i aa ṭialmi vialte cu kanmah cawnpiaknak caah a si.”—Rom 15:4.  Jesuh le a zultu hna nih Hebru Baibal kut in ṭialmi ca hna kha zumhnak he an cherhchan.—Luka 4:16-21; Lamkaltu 17:1-3.Aa tlak. Baibal cu science cauk a si lo nain science lei kongkau he aa tlaiin a chimmi cu a hmaan. Science fimnak le Baibal aa tlaknak kong, Baibal ṭial a si lioah a nungmi mi tampi zumhnak cu Baibal ah aa telmi science lei kongkau he aa dang ti a langhtermi tahchunhnak hna kha zohhmanh.  Van le vawlei cu hramthawknak an ngei. (Genesis 1:1) Hlanlio tuanbia tampi nih van le vawlei cu sermi an si lo i ningcang loin a rak chuakmi an si tiah an ti. Babilon mi nih rilipi pahnih in a chuakmi pathian hna nih van le vawlei kha an ser tiah an zumh. A dang tuanbia hna nih van le vawlei cu a nganpimi ti (egg) pakhat chungin a chuakmi a si tiah an ti.  Van le vawlei cu khuazing pawl nih si loin kokek phunglam nih a ukmi a si. (Job 38:33; Jeremiah 33:25) Vawlei pumpi i tuanbia tampi nih minung cu khuazing pawl sersiam ningin an um i a caan ah zaangfahnak ngei loin pehtlaihnak hna an tong tiah an ti.  Vawlei cu zeihmanh lo cungah thlai a si. (Job 26:7) Hlanlio mi tampi nih vawlei cu a per i naa asiloah chungkuh ti bantuk saram asiloah mikei nganpi pakhat nih a phorh tiah an zumh.  Rilipi le kaa dangdang in ti cu a khu ah an kai i ruah, dap le rial ti bantukin vawlei ah an tla ṭhan. Cun mah ti hna cu tiva le tidil hna ah an luang. (Job 36:27, 28; Phungchimtu 1:7; Isaiah 55:10; Amos 9:6) Hlanlio Greek mi hna nih vawlei tang i rilipi ti hna cu tiva lei ah an luang tiah an zumh i mah zumhnak kha kumzabu 18 tiang an cohlan.  Tuchan i tlang hna cu hlanlio i rilipi tang ah a rak ummi an si. (Salm 104:6,8) Khuazing hna nih tlang pawl kha atu pungsan ningin an sermi a si tiah an chim tawn.  Thiannak nih ngandamnak kha a huhphenh. Hlanlio Israel mi pek an simi Nawlbia ah mithi ruak tawngh hnuah i kholhnak, chawnh khawhmi zawtnak a ngeimi a dang tein chiahnak le minung ek ningcang tein hlonhnak timi phunglam hna aa tel. (Levitikas 11:28; 13:1-5; Deuteronomi 23:13) Asinain mah lioah Izipt mi nih an hmanmi, hma ah thuhmi sii phunkhat cu minung ek in sermi a si.Baibal ṭha tein hlathlai tikah a um lo ti kha kan hmuh khawh. Mah kong he aa tlaiin mi tampi nih a hmaan loin an ruahmi a kong cheukhat hi ruathmanh:A Hmaan Lomi: Baibal nih van le vawlei cu suimilam 24 a ummi, niruk chungah ser a si tiah a ti.A Hmaanmi: Pathian nih van le vawlei hi zeitik ah dah ser hram a thawk ti kha Baibal nih a chim lo. (Genesis 1:1) Cun Genesis dal 1nak i sernak ni hna cu zei can dah an rauh ti fiang tein langhter lomi caan hna kha an si. A tak ti ahcun van le vawlei ser an si caan kha “ni” tiah a auh.—Genesis 2:4, NW.A Hmaan Lomi: Ceunak in rawl a chuahtermi nika ser a si hlanah thingram pawl ser hmasa an si tiah Baibal nih a ti.—Genesis 1:11, 16.A Hmaanmi: Vancung ah a ummi, arfi phunkhat a simi nika cu thingram pawl hlanah ser hmasa a si ti kha Baibal nih a langhter. (Genesis 1:1) Sernak nikhatnak “ni” asiloah caan chungah ni dat cu vawleicung ah a rak phan. Sernak nithumnak “ni” ah vawlei tuamtu thli thenh a si tikah ceunak in rawl chuahternak caah a zami nika ceunak kha vawlei nih a hmuh. (Genesis 1:3-5, 12, 13) Mah hnu lawngah vawlei in nika kha fiang tein hmuh khawh a si.—Genesis 1:16.A Hmaan Lomi: Nika nih vawlei a hel tiah Baibal nih a ti.A Hmaanmi: Phungchimtu 1:5 nih hitin a ti: “Ni cu a chuah kel in a chuak ṭhiamṭhiam ko, a tlak ningin a tla ṭhiamṭhiam ko; A chuahnak hmun ah khan a hram in i thawk ṭhan awkah a kir ṭhan lengmang ko.” Asinain mah bia cu vawlei in nika a cawlcangh ning kan hmuhnak lawng kha a langhtermi a si. Tuchan hmanhah vawlei nih nika a hel ti kha mi nih an hngalh ko nain “nichuah” le “nitlak” timi biafang kha an hman ṭhiamṭhiam.A Hmaan Lomi: Baibal nih vawlei cu a per tiah a ti.A Hmaanmi: “Vawlei ki li” timi biafang nih vawlei cu ki pali a ngei tiah a ti duhnak a si lo. Mah biafang kan rel tikah vawlei pumpi kha a chim duhmi a si ti kha kan hngalhthiam.—Isaiah 11:12; Luka 13:29.Baibal nih vawlei cu a per tiah a kan cawnpiak lo.* Baibal cu science lei cauk a si lo. Asinain science fimnak he aa kalhnak a um lo. Baibal chimmi cu “zungzal in an hmun.”—Salm 111:8.Baibal nih “vawlei ki li” a ti tikah zei sullam dah a ngeih?Satan nih Jesuh a tukforhnak he aa tlaiin tah zeitin?Baibal ah hmanmi “vawlei ki li” le “vawlei kil kip” timi biafang kha a ca ningin lak khawh a si lo, cutin lak a si ahcun vawlei cu ki li a ummi asiloah a donghnak a ummi bantuk a si lai. (Isaiah 11:12; Job 37:3) Mah bia cu vawlei pumpi dihlak kha langhternak caah hmanmi a si. Nichuah, nitlak, chaklei, thlanglei tiin hmun li caah a hman duhmi a si.—Luka 13:29. “Ki li” asiloah “kil kip” tiah lehmi Hebru biafang cu “a deng” timi biafang cungah i hngat dawh a si. Cauk pakhat nih [The International Standard Bible Encyclopedia] “va pakhat i a thla cu a fale khuhnak ah a hman caah [mah Hebru biafang] aa samh khawhnak dihlak kha a chim duhmi a si” tiah a ti. Job 37:3 le Isaiah 11:12 i hmanmi “biafang nih rilikam, ramri asiloah vawleicung pumpi kha a chim duhmi a si” ti zongin a ti.*Jesuh tukforh awkah “Khuachia nih cun Jesuh cu tlang sang ngaingaimi pakhat ah a kalpi i vawleicung peng le ram vialte le an sunparnak vialte kha a hmuhsak dih.” (Matthai 4:8) Mah Baibal kong nih hmun pakhat in vawlei pumpi hmuh khawh a si timi langhternak nih vawlei a per tiah a kan cawnpiak tiin mi cheukhat nih an ti. Mah Baibal caang i “tlang sang ngaingaimi” timi cu a um taktakmi si loin langhternak si dawh a si. Cutin biachahnak tuah a sinak a ruang kha zoh hna u sih.  Vawleicung pennak vialte hmunkhat ah hmuh khawh a sinak tlang cu hi vawlei ah a um lo.  Satan nih Jesuh kha pennak lawng si loin “an sunparnak” zong a hmuhsak. Cu bantuk thil hna cu lam hlat in hmuh khawh a si lo, cucaah Satan nih langhnak phun pakhatkhat hmangin Jesuh kha a hmuhsakmi si dawh a si. Mah cu projector le screen hmangin vawleicung hmun a phunphun i hmanthlak hna hmuhsak bantuk khi a si kho men.  Mah kong a langhter vemi Luka 4:5 nih Satan nih Jesuh cu “chikkhatte ah khin vawleicung ram vialte kha a hmuhsak dih” tiah a ti. Minung mit in vawleicung ram vialte kha chikkhat ah zoh khawh ti cu a si kho lomi a si. Cucaah Satan nih lam pakhatkhat hmangin Jesuh kha a tukforh tiah ti khawh a si.A langhter. Jesuh nih vawleicung a um lioah “vawlei Khamhtu” a si hngami “Pathian thimmi bawi,” Messiah kong chimchungbia tampi kha a rak tlinter. (Daniel 9:25; 1Johan 4:14) A thih hnu hmanhah Messiah kong he aa tlaimi chimchungbia hna kha a tlinter rih.—Salm 110:1; Lamkaltu 2:34-36.“Messiah” timi cu zei sullam dah a si?Messiah kong chimchungbia hna kha mi pakhat nak tam nih an tlinter kho maw?Messiah cu hmailei ah a lang dingmi a si maw?Baibal ah Messiah kong chimchungbia pa zeizat dah a um?Jesuh thawngin a tling cangmi Messiah kong chimchungbia cheukhatHebru biafang Ma·shiʹach (Messiah) le mah he aa lomi Greek biafang Khri·stos (Khrih) cu “Chiti Thuhmi” ti sullam a ngei. Cucaah “Jesuh Khrih” timi cu “Chiti Thuhmi Jesuh” asiloah “Messiah Jesuh” tinak a si.Baibal chan ah mi pakhat cu a hleikhunmi nawlngeihnak pek a si tikah a lu ah chiti thiang an toihnak thawngin chiti thuh a si. (Levitikas 8:12; 1Samuel 16:13) Jesuh cu Pathian nih Messiah in a sangmi nawlngeihnak a pek. (Lamkaltu 2:36) Asinain Pathian nih Jesuh kha chiti taktak in si loin thiang thlarau in chiti a thuh.—Matthai 3:16.An tlinter kho lo. Siapi neh pakhat nih mi pakhat lawng a aiawh bantukin Baibal chimchungbia hna nih Messiah asiloah Khrih pakhat lawng kha a aiawh. Asinain Baibal nih “nal messiah le nal profet kha an chuak lai i Pathian mithim pawl hlen kha a si kho dingmi thil a si ahcun cu hna hlen khawhnak ding caah cun hmelchunhnak le khuaruahhar nganngan kha an ser hna lai” tiah ralrin a kan pek.—Matthai 24:24.A si lo. Baibal nih Messiah cu Israel Siangpahrang David tefa a si lai tiah a chimchung. (Salm 89:3,4) Asinain Judah pupa hna cazin cu a rak tlau, mah cu AD 70 ah Rom nih Jerusalem an hrawh lioah a rawkmi a si kho men.* Mah caan thawkin anih cu Siangpahrang David tefa a si tiin ahohmanh nih an langhter kho lo. Asinain Jesuh chan ah mah pupa hna cazin cu a um rih caah David tefa a si ti kha a ral pawl hmanh nih an al ngam lo.—Matthai 22:41-46.Messiah kong chimchungbia pa zeizat dah a um ti cu fiang tein kan chim kho lo. Tahchunhnak ah, chimchungbia kong an rel ning cu aa lo lo. Isaiah 53:2-7 ah Messiah kong chimchungbia tampi a um. Mi cheukhat nih mah Baibal dihlak kha chimchungbia pakhat in an rel i cheukhat nih cun chimchungbia pakhat cio kha a dangdang in an rel.ChimchungbiaA UmnakA TlinnakAbraham TefaGenesis 22:17, 18Matthai 1:1Abraham fapa Isak tefaGenesis 17:19Matthai 1:2Israel mi, Judah hrinsorGenesis 49:10Matthai 1:1,3Siangpahrang David hrinsorIsaiah 9:7Matthai 1:1Ngaknu thiang chungin a chuakIsaiah 7:14Matthai 1:18, 22, 23Bethlehem khua ah a chuakMikah 5:2Matthai 2:1, 5,6Immanuel* tiah auh a siIsaiah 7:14Matthai 1:21-23A nautami sining in aa thawkIsaiah 53:2Luka 2:7A chuah hnuah ngakchia pawl cu thah an siJeremiah 31:15Matthai 2:16-18Izipt ah kalpi a siHosea 11:1Matthai 2:13-15Nazareth* khua mi tiah auh a siIsaiah 11:1Matthai 2:23A hmaiah lamkal thlah a siMalakhi 3:1Matthai 11:7-10AD 29*ah Messiah in chiti thuh a siDaniel 9:25Matthai 3:13-17Pathian nih a Fapa in a thanhSalm 2:7Lamkaltu 13:33, 34Pathian inn caah lungthawhnak a ngeiSalm 69:9Johan 2:13-17Thawngṭha thanhtu a siIsaiah 61:1Luka 4:16-21Galili ram ah ceunak nganpi a tlungIsaiah 9:1,2Matthai 4:13-16Moses bantukin khuaruahhar thil a tuahDeuteronomi 18:15Lamkaltu 2:22Moses bantukin Pathian bia a chimDeuteronomi 18:18, 19Johan 12:49Mizaw tampi kha a damter hnaIsaiah 53:4Matthai 8:16, 17Mi nih biapi ah an chiah nakhnga aa zuam loIsaiah 42:2Matthai 12:17, 19Namnehmi hna cungah zaangfahnak a langhterIsaiah 42:3Matthai 12:9-20; Marka 6:34Pathian dinnak kha a langhterIsaiah 42:1,4Matthai 12:17-20A Ṭha Bikmi Ruahnak CheutuIsaiah 9:6,7Johan 6:68Jehovah min a thanhSalm 22:22, NWJohan 17:6Tahchunhnak hmangin a chimSalm 78:2Matthai 13:34, 35HruaituDaniel 9:25Matthai 23:10Mi tampi nih an zum loIsaiah 53:1Johan 12:37, 38Tlukrilhtertu lungIsaiah 8:14, 15Matthai 21:42-44Mi nih an hlawtSalm 118:22, 23Lamkaltu 4:10, 11A ruang um loin an huatSalm 69:4Johan 15:24, 25Jerusalem khua ah laa i cit in teinak he a lutZekhariah 9:9Matthai 21:4-9Ngakchia nih an thangṭhatSalm 8:2Matthai 21:15, 16Jehovah min in a raSalm 118:26Johan 12:12, 13A zumhmi a hawikom pakhat nih a rawiSalm 41:9Johan 13:18Ngun tangka 30 in rawi a si*Zekhariah 11:12, 13Matthai 26:14-16; 27:3-10A hawile nih an zamtak Zekhariah 13:7Matthai 26:31, 56A hmaan loin sual an puhSalm 35:11Matthai 26:59-61Sual a puhtu hna hmaiah dai tein a umIsaiah 53:7Matthai 27:12-14Cil an chakIsaiah 50:6Matthai 26:67; 27:27, 30A lu ah fung in an tukMikah 5:1Marka 15:19Hrihrual in an tukIsaiah 50:6Johan 19:1A hremtu hna kha a lehrulh hna loIsaiah 50:6Johan 18:22, 23Cozah nawlngeitu hna nih rawi awkah khua an khanSalm 2:2Luka 23:10-12A kut le a ke kha thir an khenhSalm 22:16Matthai 27:35; Johan 20:25A puan caah voihfung an zuhSalm 22:18Johan 19:23, 24Misual mi hna he rel chih a siIsaiah 53:12Matthai 27:38Serhsat le volhpamh a siSalm 22:7,8Matthai 27:39-43Misual mi hna caah fahnak a inIsaiah 53:5,61Peter 2:23-25Pathian hlawtmi a loSalm 22:1Marka 15:34Mitsur hang hnitkha he cawhmi kha an pek Salm 69:21Matthai 27:34A thih hlanah a ti a halSalm 22:15Johan 19:28, 29A thlarau kha Pathian sinah a chiahSalm 31:5Luka 23:46A nunnak a pekIsaiah 53:12Marka 15:37Sualnak hloh awkah tlanhnak man a pekIsaiah 53:12Matthai 20:28A ruh khiah a si loSalm 34:20Johan 19:31-33, 36Chunh a siZekhariah 12:10Johan 19:33-35, 37Mirum mi hna sinah vui a siIsaiah 53:9Matthai 27:57-60Thihnak in thawhter a siSalm 16:10Lamkaltu 2:29-31Rawitu zaka ah midang an airolhSalm 109:8Lamkaltu 1:15-20Pathian orhlei kam ah a ṭhuSalm 110:1Lamkaltu 2:34-36Armageddon raldohnak timi cu minung cozah le Pathian karah a ummi hmanung bik raldohnak kha a si. Minung cozah le an sin i a ṭangmi hna nih Pathian uknak an cohlan lonak thawngin atu hmanhin Pathian kha an ralchanh. (Salm 2:2) Armageddon raldohnak nih minung uknak kha a donghter cang lai.—Daniel 2:44.“Armageddon” timi biafang kha Baibal ah Biathlam 16:16 ah voikhat lawng hmuh a si. “Vawleicung siangpahrang vialte” cu “Lianngan Bik Pathian ni lianngan ni ah” pakhat le pakhat i doh dingin hmunkhat ah an i pum. “Cu hmun cu Hebru holh in Armageddon ti a si.”—Biathlam 16:14.Armageddon ah ahote dah aa do lai? Jesuh Khrih nih vancung ralkapbu kha a hruai hna lai i Pathian ral pawl kha a hrawh dih hna lai. (Biathlam 19:11-16, 19-21) Mah ral lakah Pathian nawlngeihnak a ralchanhmi le Pathian zei i a rel lomi an i tel.—Ezekiel 39:7.Armageddon raldohnak cu Nichuah Laifang ah a si lai maw? A si lai lo. Armageddon raldohnak cu hmun pakhat lawngah si loin vawleicung pumpi ah a tlung dingmi a si.—Jeremiah 25:32-34; Ezekiel 39:17-20.A caan ah “Har–Magedon” (Hebrew Har Meghiddohnʹ) tiah lehmi Armageddon timi cu “Megiddo Tlang” ti sullam a ngei. Megiddo khua cu hlanlio Israel ram i khua pakhat a si. Mah khua pawngah teinak le sunghnak a hliahmi raldohnak hna a rak um ti kha tuanbia nih an langhter. Baibal ah hmuhmi raldohnak cheukhat zong cuka ah a rak si. (Biaceihtu 5:19, 20; 2Siangpahrang 9:27; 23:29) Asinain Armageddon raldohnak cu hlanlio Megiddo khua pawngkam ah a si lai lo. Cuka ah a ngan i a rawnmi tlang a um lo. Pathian a domi ral vialte an i pumh ahcun Jezreel Nelrawn tiang hmanhah an i tlum lai lo. Cucaah Armageddon timi cu Pathian uknak kha hmanung bik tiang ralchanh dingin miphun pawl an i pumhmi vawlei thil sining kha a si.Armageddon raldohnak ah zeidah a cang lai? Pathian nih a ṭhawnnak zeitindah a hman lai ti kha kan hngal lo. Asinain hlanah a rak hmanmi hriamnam pawl kha Armageddon zongah a herh ningin a hman khawh. Mah hriamnam hna lakah—rial, lihnin, tilian, mei le kat, ṭek le zawtnak hna an i tel. (Job 38:22, 23; Ezekiel 38:19, 22; Habakkuk 3:10, 11; Zekhariah 14:12) Pathian ral pawl cu anmahle anmah i tuai-ur in an i that lai. Asinain anmah a dotu taktak cu Jehovah Pathian a si kha a donghnak ah an hngalh lai.—Ezekiel 38:21, 23; Zekhariah 14:13.Armageddon raldohnak ruangah vawlei hi a rawk dih lai maw? Hi vawlei cu minung nih zungzal in an umnak ding hmun a si caah a rawk lai lo. (Salm 37:29; 96:10; Phungchimtu 1:4) Armageddon raldohnak ah mi vialte cu an thi dih lai lo. Pathian salle a simi “mibu nganpi” cu a nung in an luat lai.—Biathlam 7:9, 14; Salm 37:34.Asinain Baibal nih “vawlei” timi biafang kha hi vawlei taktak ca i a hman lengah a caan ah Pathian a ralchanhmi misual pawl ca zongah a hman tawn. (1Johan 2:15-17) Cu bantukin Armageddon raldohnak ruangah “hi vawlei donghnak” a phan lai.—Matthai 24:3, KingJames Version.Armageddon raldohnak cu zeitik ah dah a si lai? ‘Harnak nganpi’ i a zik a simi Armageddon raldohnak he aa tlaiin Jesuh nih hitin a chim: “Asinain cu ni le cu caan cu zeitik ah dah a si lai ti kha ahohmanh nih an hngal lo; vancungmi zong nih an hngal lo, Fapa zong nih a hngal hlei lo, Pa lawnglawng nih a hngalh.” (Matthai 24:21, 36) Asinain Armageddon raldohnak cu 1914 in aa thawkmi, mit in hmuh khawh lomi Jesuh ratnak caan chungah a si lai ti kha Baibal nih a langhter.—Matthai 24:37-39.A si lai lo, Vawlei cu zeitikhmanh ah mei in khangh asiloah hrawh a si lai lo i a dang in airolh zong a si lai lo. Pathian nih vawlei hi zungzal hmun dingin a ser tiah Baibal nih a langhter.  “A dingmi cu ram chungah him tein an um lai i ram cu zungzal in anmah ta a si lai.”—Salm 37:29.  “Vawlei cu a umnak hmun ah khan fek tein na bunh i ahohmanh nih an ṭhial kho lo.”—Salm 104:5.  “Vawlei cu a sining ṭhiamṭhiam khan a hmun zungzal ko.”—Phungchimtu 1:4.  “Vawlei kha a ser i a siam, fek te le saupi nguh in a ser, vawlei cu thetse ram, ram pakpalawng ah a ser lo, minung umnak caah a ser.”—Isaiah 45:18.Thli le ti thurhnawmhnak, raldohnak asiloah a dangdang ruangah vawlei rawh dih dingin cun Pathian nih a awnh lai lo. Mah canah ‘vawlei a hrawktu hna kha a hrawh’ hna lai. (Biathlam 11:18) Zeitindah cutin a tuah lai?Vawlei a huppheng kho lomi minung cozah kha zei thil paoh a tuah khomi, a tlingmi vancung Pennak in Pathian nih a airolh lai. (Daniel 2:44; Matthai 6:9, 10) Mah Pennak i uktu cu Pathian Fapa, Jesuh Khrih a si lai. (Isaiah 9:6,7) Vawleicung a um lioah Jesuh nih kokek ṭhawnnak a uk khawh kha a rak langhter. (Marka 4:35-41) Pathian Pennak Siangpahrang in Jesuh nih vawlei le kokek ṭhawnnak hna kha a uk lai. Vawlei kha a hramthawk ah a rak ummi, aa dawh tukmi Eden dum bantukin ser ṭhan a si lai.—Matthai 19:28; Luka 23:43.A langhter lo. 2Peter 3:7 ah a chimmi “atu i a ummi van le vawlei hi mei in hrawh awkah a zuah rih hna” timi bia an hngalhthiam ning a palh caah a si. A sullam hngalhthiam awkah a biapimi mah a kong pahnih hi zohhmanh: Baibal nih “van,” “vawlei” le “mei” timi biafang hna kha a dang sullam zongin a hman tawn. Tahchunhnak ah, Salm 33:8 ah hitin a ti: “Vawlei vialte, BAWIPA cu ṭih tuah.” Hika ah “vawlei” timi nih minung kha a aiawh. KuathnihPeter 3:7 i a cungtang bia nih van, vawlei le mei i a sullam kha a langhter. Caang 5 le 6 ah Noah chan i Buanchukcho kong a langhter. Mah lioah vawlei cu ti in hrawh a si ko nain vawlei taktak cu a rak tlau lo. Mah canah a puarhrangmi minung asiloah “vawlei” tu cu hrawh a rak si. (Genesis 6:11, Judson Bible) Vawleicung i mi pawl a uk liomi minung cozah “van” zong hrawh a rak si. Miṭhalo lawng hrawh an si, vawlei cu a rawk lo. Buanchukcho in vawlei hrawhnak in Noah le a chungkhar cu an luat i vawleicung ah khua an rak sa rih.—Genesis 8:15-18.Hrawhnak caah hmanmi ti bantukin 2Peter 3:7 ah langhtermi “mei” zong nih vawlei kha si loin miṭhalo pawl kha a hrawh hna lai. Pathian nih “van thar le vawlei thar, dinnak a umnak hmun” kha a kan kamh. (2Peter 3:13) “Vawlei thar” tiah auhmi minung bu thar kha “van thar” tiah auhmi Pathian Pennak cozah thar nih a uk lai. Pathian Pennak uknak tangah vawlei cu a himmi paradis a hung si lai.—Biathlam 21:1-4.Jesuh a chuah hnuah a sin i a va tlawngmi hna kha a laar ngaimi Christmas phungphai ahcun “mifim pathum” asiloah “siangpahrang pathum” in langhter an si nain Baibal nih cun cutin a langhter lo. (Matthai 2:1) Mah canah Thawngṭha cauk ṭialtu Matthai nih Jesuh sin a tlawngmi hna kong a ṭial tikah Greek biafang ma’goi kha a hman. Mah biafang nih arfi zohthiammi hna le khuachia thiamnak a ngeimi hna kha a sawh duhmi a si.* Baibal lehnak tampi zong nih “arfi zohthiammi” asiloah “khuachia thiamnak a ngeimi”* ti in an leh.“Mifim hna” cu pa zeizat dah an si?“Mifim hna” cu siangpahrang an si maw?“Mifim hna” i an min cu ahodah an si?“Mifim hna” cu Jesuh sinah zeitik ah dah an va tlawn?“Mifim hna” kha Pathian nih Bethlehem “arfi” hnu zulh dingin a fial hna maw?“Mifim hna” cu pa zeizat dah an si?Baibal nih mah kong cu a langhter lo, asinain pa zeizat dah an si timi kong he aa tlaiin ruahnak tampi a um. Encyclopedia Britannica cauk nih hitin a ti: “Nichuahlei phungphai ahcun 12 an si tiah an ti. Nitlaklei phungphai ahcun laksawng pathum a simi ‘sui, frankinsens zihmui le mura zihmui’ (Matthai 2:11) cungah i hngat in mifim pathum an si tiah an ti.”“Mifim hna” cu siangpahrang an si maw?Christmas phungphai ahcun mah mifim hna kha siangpahrang in an langhter hna, asinain Baibal nih cun cutin a langhter lo. Encyclopedia Britannica cauk nih Jesuh a chuah in kum za leng a rauh hnuah mi nih Jesuh chuah ni he aa tlaiin phungphai pawl an chap chih i “mah mifim hna cu siangpahrang an si tiah an hun chim” tiin a langhter.“Mifim hna” i an min cu ahodah an si?Baibal nih arfi zohthiammi hna i an min kha a langhter lo. The International Standard Bible Encyclopedia cauk nih “annih kha tuanbia min (tahchunhnak ah, Gaspar, Melchior le Balthasar) pek dingin an i zuam” tiah a ti.“Mifim hna” cu Jesuh sinah zeitik ah dah an va tlawn?Arfi zohthiammi hna cu Jesuh a chuah in thla tampi hnuah an va tlawnmi a si men lai. Zeicatiah Jesuh thah a duhmi Siangpahrang Herod nih kumhnih le kumhnih tang ngakchiapa pawl thah dingin nawl a rak pek hna. Mah cu arfi zohthiammi hna nih an chimmi bia cungah i hngat in a tuakmi a si.—Matthai 2:16.Arfi zohthiammi hna nih Jesuh kha a chuah zan ah an va tlawnmi a si lo. Baibal nih hitin a ti: “Inn chungah khan an vung lut i ngakchia kha a nu Mari sinah cun an vung hmuh.” (Matthai 2:11) Mah nih Jesuh te chungkhar cu inn pakhat ah an um cang ti kha a langhter, cun Jesuh zong caw rawl einak kuang chungah an thlimmi bawhte a si ti lo.—Luka 2:16.“Mifim hna” kha Pathian nih Bethlehem “arfi” hnu zulh dingin a fial hna maw?Pathian nih Bethlehem arfi kha a chuahter i arfi zohthiammi hna kha Jesuh sinah lam a hruai hna tiah mi cheukhat nih an zumh. Cutin a si khawh lonak a ruang kha zohhmanh hna u sih. Arfi tiah ruahmi a ceumi nih arfi zohthiammi hna kha Jerusalem lei ah kal hmasa dingin lam a hruai hna. Baibal nih hitin a ti: “Arfi zohthiammi hna kha nichuahlei in Jerusalem khua ah khan an ra i, ‘Judah siangpahrang a si lai dingmi ngakchia a chuakmi cu khuazei ah dah a um? A arfi nichuahlei in a chuah kha kan hmuh i amah biak awkah cun atu hi kan ra.’”—Matthai 2:1,2. Arfi zohthiammi hna kha Bethlehem ah kal dingin lamhruainak a pemi hna cu arfi a si lo, SiangpahrangHerod a si. Herod nih amah dotu “Judah siangpahrang” kong a theih tikah biakammi Khrih a chuah lainak hmun kha a hlathlai. (Matthai 2:3-6) Bethlehem ah a chuak lai ti a hngalh tikah arfi zohthiammi hna kha Bethlehem ah kal in ngakchia kha va zoh awkah a fial hna, cun a sinah rak kir ṭhan in a kong chimh ṭhan ding zongin a fial hna.Cucaah arfi zohthiammi hna cu Bethlehem lei ah an kal. Baibal nih hitin a ti: “Siangpahrang nih a ti hna bang cun an kal; cun nichuahlei ah an rak hmuh cangmi arfi kha a lang ṭhan i an hmaiah a kal i ngakchia umnak cungah cun a dir.”—Matthai 2:9. Mah “arfi” ruangah Jesuh cu thah a rak si deng i sualnak a ngei lomi a dang ngakchia tampi zong thah an rak si. Arfi zohthiammi hna cu Bethlehem in an chuah tikah Herod sinah kir ṭhan ti lo dingin Pathian nih ralrin a pek hna.—Matthai 2:12.Herod nih zeitindah a rak lehrulh? Baibal nih hitin a ti: “Herod nih nichuahlei mifim hna nih an ka hlen, ti kha a hngalh tikah a thin a hung ngaingai. Arfi a chuahnak kong nichuahlei mifim hna nih an chimning khan a caan cu a tuak i Bethlehem khua le a pawngkam i a ummi khua hna chung i ngakchiapa kumhnih ri in a tanglei paoh kha thah dih hna awkah nawlbia a pek hna.” (Matthai 2:16) Pathian nih cu bantuk thilṭhalo a chuah nakhnga a tuah lai lo.—Job 34:10.Buanchukcho cu a um taktakmi a si. Pathian nih miṭhalo pawl hrawh awkah a umtermi a si, asinain miṭha pawl le saram pawl him tein an um khawh nakhnga Noah kha lawng sak a fial. (Genesis 6:11-20) “Pathian thaw chuah hnawhmi” Baibal cauk ah a ummi a si caah Buanchukcho cu a um taktakmi a si tiah kan zumh khawh.—2 Timote 3:16.A um taktakmi asiloah tuanbia maw a si?Zeicah Buanchukcho cu a um?Mi nih Buanchukcho a tlung lai ti kha an hngal maw?Noah sakmi lawng cu zeidah a lawh?Noah nih lawng saknak ah zei can dah a rauh?Buanchukcho tuanbiaBaibal nih Noah le Buanchukcho kong kha tuanbia si loin a um taktakmi in a langhter. Baibal ṭialtu hna nih Noah cu a um taktakmi in an cohlan. Tahchunhnak ah, Baibal ṭialtu Ezra le Luka nih tuanbialei kong ṭial awkah ṭha tein hlathlainak an tuah. Israel mi chuahkehnak kong an ṭial tikah Noah aa tel, cucaah Noah cu a rak um taktakmi a si ti a fiang. (1 Chanrelnak 1:4; Luka 3:36 ) Thawngṭha Cauk ṭialtu Matthai le Luka nih Jesuh chimmi Noah le Buanchukcho kong kha an rak ṭial.—Matthai 24:37-39; Luka 17:26, 27.Mah lengah profet Ezekiel le lamkaltu Paul nih Noah kha zumhnak le dinnak kong ah zohchunh awk ṭha in an langhter. (Ezekiel 14:14, 20; Hebru 11:7) Tuanbia chung i mi pakhat kha zohchunh awk ṭhami in mah Baibal ṭialtu hna nih an langhter lai maw? Noah le a dang zumhfekmi nu le pa hna cu a um taktakmi an si caah zohchunh awk ṭha an si.—Hebru 12:1; Jeim 5:17. Baibal nih Buanchukcho kong he aa tlaiin a dikthliar in a langhter. Buanchukcho kong Baibal tuanbia cu tuanbia sawhsawh bantukin “Hlan lioah” timi bia in aa thawk lo. Mah canah Buanchukcho he aa tlaiin a kum, a thla le a ni kha Baibal nih a langhter. (Genesis 7:11; 8:4, 13, 14) Cun Noah sakmi lawng i a sau, a kauh zong a langhter. (Genesis 6:15) Mah kong hna nih Buanchukcho cu tuanbia men si loin a um taktakmi a si ti kha a langhter.Baibal nih Buanchukcho hlanah mi cu ‘an ṭhalo tuk hringhran’ tiah a ti. (Genesis 6:5) Vawleicung ah zaangennak le nupa sualnak in a khah caah “Pathian mithmuh ah miṭhalo an si dih” ti zongin a ti.—Genesis 6:11; Judas 6, 7.Cu bantukin ṭhatlonak a tam tukmi cu a ṭhalomi vancungmi hna nih minung nu hna he an i ṭhitum caah a si tiah Baibal nih a ti. Mah vancungmi nih an hrinmi fale cu Nefalim tiah auh an si, annih nih mah lio caan i a nungmi hna kha harnak le fahnak an pek hna. (Genesis 6:1, 2, 4) Cucaah Pathian nih miṭhalo pawl hrawh awk le miṭha pawl kha nunning thar in nun khawh awkah bia a khiah.—Genesis 6:6, 7, 17.An hngalh. Pathian nih Noah kha a cang dingmi kong a chimh i a chungkhar le saram pawl him tein an um khawh nakhnga lawng sak dingin lamhruainak a pek. (Genesis 6:13, 14; 7:1-4) Noah nih mi pawl kha a ra laimi hrawhnak kong ralrin a pek hna nain zei ah an rel lo. (2 Peter 2:5) Baibal nih hitin a ti: “Tilian a hung tlun taktak i a fenh dih hna hlantiang kha cu, zeihmanh an hngal lo.”—Matthai 24:37-39.Lawng cu a ngan tukmi kuang bantuk a si i a sau pe 437 (133 meter), a kauh pe 73 (22 meter), a san pe 44 (13 meter) a si.* Lawng cu thing ṭha in an sak i a chung he, a leng he kattaza sii an thuh. Dot thum a um i a khaan zong tampi a um. Lawng a kam ah innka a um i a cungah thlalang awng a um. Ti a tlak khawh nakhnga a cung khuh kha a lai in zumter dawh a si.—Genesis 6:14-16.Noah cu lawng saknak ah zei can dah a rauh ti kha Baibal nih a chim lo, asinain kumhrabu tampi rauh dawh a si. Noah cu a fapa upa bik a ngeih lioah kum 500 leng a si i Buanchukcho a tlun lioah kum 600 a si.*—Genesis 5:32; 7:6.Pathian nih Noah kha a fapale pathum an cutzat i nupi an ngeih hnuah lawng sak a fial, mah caan karlak cu kum 50 asiloah 60 hrawng a rau men lai. (Genesis 6:14, 18) Mah cungah i hngat in lawng saknak ah kum 40 asiloah 50 an rau tiah ti khawh a si.A hmang lo. Minung, saram le thingkung hna kha anmahle an ‘phun’ ningin Pathian nih a ser hna tiah Baibal nih fiang tein a langhter.* (Genesis 1:12, 21, 25, 27; Biathlam 4:11) Minung cu a hmasa bik kan nu le kan pa Adam le Eve hrinsor lawngte kan si tiah a ti. (Genesis 3:20; 4:1) Baibal ah Pathian nih thlennawnnak kha hmangin thilnung a phunphun a ser hna timi kong a um lo. Asinain science lei mifim pawl nih thilnung phunkhat cio ah a phun aa ṭhen ṭhanmi a phunphun a um tiah an timi cu Baibal he aa ralkah lo.Pathian nih thlennawnnak kha a hmang maw?Baibal le thlennawnnak cu aa tlak maw?Thingkung le saram pawl an i thlen khawhmi cu thlennawnnak a si maw?Pathian nih thlennawnnak kha hmangin thilnung pawl a ser hna tiah a zummi hna nih ruahnak a phunphun an ngei. Encyclopædia Britannica ningin “thlennawnnak timi cu Pathian nih kokek vawlei a uk tikah a hmanmi lam pakhat a si tiah mi cheukhat nih an zumh.”Mah zumhnak lakah a tanglei i ruahnak hna zong hi aa tel kho men:  Hlanlio kum tampi in thilnung dihlak cu chuahkehnak aa lomi in hrinsormi kan si.  Thilnung phunkhat cu aa thleidang tukmi a dang thilnung phunkhat ah duhsah duhsah tein aa thleng.  Mah thlennak ah a biapi bikmi cu Pathian a si.Thlennawnnak nih Genesis Baibal i sernak kong cu a palh dih tiah a ti bantuk a si. Asinain Jesuh nih Genesis Baibal chung i sernak kong cu a si taktakmi kong in a langhter. (Genesis 1:26, 27; 2:18-24; Matthai 19:4-6) Jesuh cu vawleicung a rat hlanah van ah Pathian he an umṭi i ‘zeizong vialte sernak’ ah a bawmh tiah Baibal nih a ti. (Johan 1:3) Cucaah Pathian nih thlennawnnak kha hmangin thilnung a phunphun a ser hna timi ruahnak cu Baibal he aa tlak lo.Baibal ah phun pakhat in zeitluk tiangin dah phun aa ṭhen khawh timi kong a chim lo. Pathian nih a sermi thingkung le saram pawl cu pawngkam sining he aa tlakin an i thleng kho asiloah an nung kho timi cu Baibal he aa ralkah lo. Mi cheukhat nih cutin an i thlen khawhmi cu thlennawnnak a si tiah an zumh nain thilnung a thar phun khat a chuak timi a um lo.Baibal ah “Sui Nawlbia” timi biafang cu a um lo. Asinain mi tampi nih mah biafang kha Jesuh cawnpiakmi nawlbia caah an hman. A min a thang tukmi Tlang Cung Cawnpiaknak ah Jesuh nih hitin a ti: “Mi nih kan cungah tuah hna seh ti nan duh bantuk khan midang cung zongah va tuah ve u.” (Matthai 7:12; Luka 6:31) Sui Nawlbia kha hiti zongin langhter a si: “Na cungah tuah hna seh ti na duh bangin midang cung zongah va tuah ve.”—Encyclopedia of Philosophy.Sui Nawlbia timi a sullam cu zeidah a si?Sui Nawlbia cu zeicah a ṭhat?Sui Nawlbia cu peknak le hmuhnak kong sawhsawh a si maw?Sui Nawlbia kha zeitindah na zulh khawh?Sui Nawlbia nih midang kha rak kan pehtlai hna seh ti kan duhmi ningin pehtlaih ve hna awkah a kan forh. Tahchunhnak ah, mi tampi nih upatnak, nemnak le dawtnak in midang nih an pehtlaih hna tikah an sunsak tuk. Kannih zong midang cungah cutin kan tuah ve awk a si.—Luka 6:31.Sui Nawlbia kha thil sining tampi ah hman khawh a si. Tahchunhnak ah, mah nih...  Chungkhar a fehter khawh.—Efesa 5:28, 33.  Fale zohkhenhnak ah nulepa kha a bawmh khawh hna.—Efesa 6:4.  Hawikom, innpa le rianṭuanṭi hawi he pehtlaihnak ṭha a kan ngeihter khawh.—Phungthlukbia 3:27, 28; Kolose 3:13.Sui Nawlbia cu Biakam Hlun ah tampi kan hmuhmi phunglam he an i khat. Jesuh nih a chimmi mah nawlbia cu “[Baibal a hramthawk uknga] Nawlbia le Profet bia [profet cauk] hna i a sullam a si.” (Matthai 7:12) Phungdang in cun, Sui Nawlbia cu Biakam Hlun i a hrampi biatak a simi, innpa daw u timi ah khan an i fun dih.—Rom 13:8-10.A si lo. Sui Nawlbia nih peknak kong kha a hleiin a langhter. Jesuh nih Sui Nawlbia kong a chim tikah zaran mi sawhsawh pehtlaih ning lawng kha si loin kan ral pawl pehtlaih ning zong aa tel. (Luka 6:27-31, 35) Cucaah Sui Nawlbia nih mi vialte cungah ṭhatnak tuah awkah a kan forh.1. Midang duhning kha hmuhthiam i zuam. Na pawngkam mi kha ṭha tein zoh hna. Tahchunhnak ah, mi pakhat nih a ritmi eidin thiltom a cawimi kha na hmuh men lai, na innpa siizung a phan ti kha na theih men lai asiloah na rianṭuanṭi hawi a lung a donghmi kha na hmuh men lai. ‘Midang duhning kha hmuhthiam naa zuam’ tikah an caah bawmtu a si hngami bia chim awk asiloah tuah awkah caanṭha na hmuh ko lai.—Filipi 2:4.2. Zawnruahnak ngei. Midang zaka ah i umter chunh. An tonmi thil sining khi hei tong law zeitindah na um lai? (Rom 12:15) Midang intuarnak kha hngalhthiam naa zuam tikah mah nih anmah bawmh awkah ann forh lai.3. A tlarimi si. Mi vialte cu kan i dang ti kha i cinken. Midang nih kan caah tuah hna seh ti an duhmi le nangmah nih ka caah tuah hna seh ti na duhmi cu aa khat men lai lo. Cucaah na tuah khawhmi thil tampi lakah an duh hnga dingmi kha tuah i zuam.—1Korin 10:24.A si lo. Baibal nih tangka cu a ṭhalo tiah a ti lo i ṭhatlonak vialte a chuahtertu a si ti zongin a ti lo. “Tangka ... hi ṭhatlonak phun kip chuahnak hram a si” timi bia cu a tling loin an cherhchanmi a si i mah nih Baibal cungah a hmaan lomi hmuhnak a ngeihter hna. A tak ti ahcun Baibal nih “tangka duhnak hi ṭhatlonak phun kip chuahnak hram a si” tiah a ti.*—1Timote 6:10.Baibal nih tangka kong he aa tlaiin zeidah a chim?Zeicah Baibal nih tangka duhnak he aa tlaiin ralrin a kan pek?Tangka he aa tlaimi Baibal ruahnak cheuhnak in zeitindah ṭhatnak kan hmuh khawh?Tangka kong he aa tlaimi Baibal caang hnaBaibal nih tangkacu fimkhurteinkanhman tikah man a ngei tuk i ‘huhphenhnak’ hmanh a kan pek khawh tiah a ti. (Phungchimtu 7:12, NW) Baibal nih midang cungah siannak a langhtermi hna kha a thangṭhat hna. Mah ah tangka lei bawmhnak zong aa tel.—Phungthlukbia 11:25Baibal nih kan nunnak ah tangkakhaa biapibik ah chiah lo dingin ralrin a kan pek. Hitin a ti: “Tangka hi duh tuk hlah u, nan ngeihmi ah khan nan lung awi ko u.” (Hebru 13:5) Kan cawn khawhmi cu tangka kha aa tlak ningin hman le rum awkah i zuam lo ding kha a si. Mah canah tirawl, thilpuan leumnak inn ti bantuk kan herh taktakmi thil hna in i lungsi awkah kan i zuam ding a si.—1Timote 6:8.Ahak a kaumi nihcunzungzal nunnak an hmu lai lo. (Efesa 5:5) Zeicatiah hakkauhnak cu siasal biaknak asiloah a hmaan lomi biaknakphunkhat a si caaha si.(Kolose 3:5) Cun a hak a kaumi nih an duhmi thil hmuh khawhawkaha ṭhami phunglam hna kha an hlawt tawn. Phungthlukbia 28:20 nih “khulrang in rum aa zuammi cu dantatnak hmu loin a um lai lo” tiah a ti. Mah nih tlerhkhonhnak, hramhram in tangka chuhnak, hlennak, minung firnak le thahnak ti bantuk zaang-ennak hna hmanh a tuahter khawh hna.Tangkaduhnaknih a ṭhalomi ziaza a kan ngeihter lo hmanhah a dang thil ṭhalo tampi a chuahter khawh. Baibal nih “rum a duhmi hna cu tukforhnak chungah khan an tla i ṭih a nungmi le ṭhatlonak a chuahter khotu duhnak nih khan rap foih in a foih hna” tiah a ti.—1Timote 6:9.Tangka ruangah ziazalei phunglam le thlaraulei thil hna kha kan thlahdorh lo ahcun Pathian mithmai ṭha le bawmhnak kan hmuh lengah mahle mah upatnak zong kan ngei lai. Pathian nih a lung lawmhter awkah lungthin tak tein aa zuammi kha hitin bia a kamh hna: “Kaan kaltak bal hna lai lo i kaan hlaw bal fawn hna lai lo.” (Hebru 13:5, 6) Cun “zumh awk tlakmi cu thluachuahnak tampi a hmu lai” ti zongin bia a kan kamh.—Phungthlukbia 28:20.Aan bawmh khawh. Pathian nih a zawmi a salle kha a zohkhenh hna. Zumhfekmi a salle kong he aa tlaiin Baibal nih hitin a ti: “A zawt tikah BAWIPA nih a bawmh lai i a damter ṭhan lai.” (Salm 41:3) Caan saupi a zawmi na si ahcun inkhawh awkah a tanglei i a kong pathum nih aan bawmh khawh: Inkhawhnak ngeih awkah thla cam. “Pathian daihnak, minung hngalhnak a lonhtu” kha na hmuh lai, mah nih na lungretheihnak kha a zorter khawh i lungdaihnak aan pek khawh.—Filipi 4:6, 7. A ṭhatnak in hmuhnak ngei. Baibal nih hitin a ti: “Lungthin lawmh hi sii ṭha a si, sihmanhsehlaw lungthin ngaihchia nih ruh kha a roter.” (Phungthlukbia 17:22) Nuam tein um khawh i zuam, mah nih na ngaihchiatnak kha a zorter deuh lai i na ngandamnak zong a ṭhatter deuh lai. Hmailei naa ruahchannak kha fehter. A ṭhami ruahchannak nih caan saupi na zawt hmanhah i nuamh awkah aan bawmh khawh. (Rom 12:12) Baibal nih hmailei caan kong he aa tlaiin hitin a chimchung: “Kan ram i a ummi cu ka zaw tiah an zai ti lai lo.” (Isaiah 33:24) Chan thar science fimnak nih a damh khawh lomi zawtnak hna kha Pathian nih a hloh cang lai. Tahchunhnak ah, Baibal nih tar an no ṭhan lai timi he aa tlaiin hitin a ti: “Cu pa cu a tlanval lio nak khan a titsa a ṭha deuh lai i a ṭhawn siling te ah khan a kir ṭhan lai.”—Job 33:25.Cinken awk: Jehovah Tehte Hna nih Pathian bawmhnak kha an i bochan ko nain caan saupi zawtnak he aa tlaimi siithlopnak zong an cohlan. (Marka 2:17) Asinain siithlop ning pakhatkhat he aa tlaiin hnatlaknak kan tuahmi cu a um lo; pakhat cio nih mah tein biakhiahnak tuah awk a si ti kha kan hngalh.Baibal ah Jesuh cu “Pathian Fapa” tiah a auh lengmang. (Johan 1:49) “Pathian Fapa” timi bia nih Jesuh i tel in Pathian cu thilnung vialte i nunnak Hrampi asiloah Sertu a si ti kha a langhter. (Salm 36:9; Biathlam 4:11) Minung nih fa kan ngeih bantuk in Pathian zong nih fa a ngeih ve hna tiah Baibal nih a kan cawnpiak lo.Baibal nih vancungmi zong “Pathian fapa hna” tiah a auh hna. (Job 1:6) Cun Baibal nih a hmasa bik mipa Adam zong “Pathian fapa” tiah a auh. (Luka 3:38) Asinain Jesuh cu Pathian nih a ser hmasa bikmi le amah nih direct in a sermi a si caah Baibal nih Pathian Fapa ngeihchun tiah a ti.Jesuh cu vawleicung ah hrin a si hlanah vancung ah a um cang maw?Jesuh cu vawleicung a rat hlanah zeidah a tuah?A um cang. Jesuh cu vawleicung ah minung in hrin a si hlanah vancung ah thlarau pum in a rak um cang. Jesuh theng nih hitin a ti: “Vancung in ka rung ṭum.”—Johan 6:38; 8:23.Zei zong vialte a ser hlanah Pathian nih Jesuh kha a ser. Jesuh kong he aa tlaiin Baibal nih hitin a ti:  “Khrih cu ... sermi thil vialte hna nakin a cungnung deuhmi a si.”—Kolose 1:15.  “Amah cu Pathian nih a sermi vialte hram a si.”—Biathlam 3:14.“Amah a hram cu kan hnuleipi caan, a luan cangmi caan chungah khan a um cangmi a si” timi chimchungbia kha Jesuh nih a tlinter.—Mikah 5:2; Matthai 2:4-6.Vancung ah a sangmi rian a rak ngei. Jesuh nih mah a sangmi rian kong he aa tlaiin a thlacamnak ah hitin a ti: “Ka Pa, vawlei ser hlan i nangmah sin i ka rak ngeihmi sunparnak kha ... ka pe tuah.”—Johan 17:5.Zei zong vialte sernak ah Pathian kha a rak bawmh. Jesuh cu “rian thiam ngaimi” in Pathian he rian an ṭuanṭi. (Phungthlukbia 8:30) Jesuh kong he aa tlaiin Baibal nih hitin a ti: “Pathian nih Khrih thawng cun van le vawlei i a ummi thil vialte kha a ser hna.”—Kolose 1:16.Pathian nih Jesuh hmangin zei zong vialte kha a ser. Van le vawlei i tel in vancungmi vialte zong a ser hna. (Biathlam 5:11) Thil sining cheukhat ah Pathian le Jesuh an rian ṭuan ning cu inn pungsan a suaitu [architect] le inn a satu he aa lo. Inn pungsan a suaitu nih inn pungsan kha a suai i inn satu nih mah ningin a sak.Anih cu Bia a si. Minung in hrin a si hlan i a nunnak kong he aa tlaiin a chim tikah Baibal nih Jesuh kha “Bia” tiah a auh. (Johan 1:1) Cucaah a dang vancungmi pawl sinah thawngthanh awk le lamhruainak pek awkah Pathian nih a Fapa kha a hman ti cu a fiang ko.Jesuh cu minung sinah Pathian Bia a chimtu zong a si. Eden dum i Adam le Evi sinah Pathian nih Bia a simi Jesuh sinin lamhruainak a pekmi hna a si men lai. (Genesis 2:16, 17) Hlanlio Israel mi thetse ram ah lam a hruaitu hna vancungmi zong Jesuh a si men lai. Mah vancungmi nawl kha ngaih awkah Israel mi pawl cu nawl pek an si.—Exodus 23:20-23.*A langhter. Jesuh nih vawleicung a um lioah “vawlei Khamhtu” a si hngami “Pathian thimmi bawi,” Messiah kong chimchungbia tampi kha a rak tlinter. (Daniel 9:25; 1Johan 4:14) A thih hnu hmanhah Messiah kong he aa tlaimi chimchungbia hna kha a tlinter rih.—Salm 110:1; Lamkaltu 2:34-36.“Messiah” timi cu zei sullam dah a si?Messiah kong chimchungbia hna kha mi pakhat nak tam nih an tlinter kho maw?Messiah cu hmailei ah a lang dingmi a si maw?Baibal ah Messiah kong chimchungbia pa zeizat dah a um?Jesuh thawngin a tling cangmi Messiah kong chimchungbia cheukhatHebru biafang Ma·shiʹach (Messiah) le mah he aa lomi Greek biafang Khri·stos (Khrih) cu “Chiti Thuhmi” ti sullam a ngei. Cucaah “Jesuh Khrih” timi cu “Chiti Thuhmi Jesuh” asiloah “Messiah Jesuh” tinak a si.Baibal chan ah mi pakhat cu a hleikhunmi nawlngeihnak pek a si tikah a lu ah chiti thiang an toihnak thawngin chiti thuh a si. (Levitikas 8:12; 1Samuel 16:13) Jesuh cu Pathian nih Messiah in a sangmi nawlngeihnak a pek. (Lamkaltu 2:36) Asinain Pathian nih Jesuh kha chiti taktak in si loin thiang thlarau in chiti a thuh.—Matthai 3:16.An tlinter kho lo. Siapi neh pakhat nih mi pakhat lawng a aiawh bantukin Baibal chimchungbia hna nih Messiah asiloah Khrih pakhat lawng kha a aiawh. Asinain Baibal nih “nal messiah le nal profet kha an chuak lai i Pathian mithim pawl hlen kha a si kho dingmi thil a si ahcun cu hna hlen khawhnak ding caah cun hmelchunhnak le khuaruahhar nganngan kha an ser hna lai” tiah ralrin a kan pek.—Matthai 24:24.A si lo. Baibal nih Messiah cu Israel Siangpahrang David tefa a si lai tiah a chimchung. (Salm 89:3,4) Asinain Judah pupa hna cazin cu a rak tlau, mah cu AD 70 ah Rom nih Jerusalem an hrawh lioah a rawkmi a si kho men.* Mah caan thawkin anih cu Siangpahrang David tefa a si tiin ahohmanh nih an langhter kho lo. Asinain Jesuh chan ah mah pupa hna cazin cu a um rih caah David tefa a si ti kha a ral pawl hmanh nih an al ngam lo.—Matthai 22:41-46.Messiah kong chimchungbia pa zeizat dah a um ti cu fiang tein kan chim kho lo. Tahchunhnak ah, chimchungbia kong an rel ning cu aa lo lo. Isaiah 53:2-7 ah Messiah kong chimchungbia tampi a um. Mi cheukhat nih mah Baibal dihlak kha chimchungbia pakhat in an rel i cheukhat nih cun chimchungbia pakhat cio kha a dangdang in an rel.ChimchungbiaA UmnakA TlinnakAbraham TefaGenesis 22:17, 18Matthai 1:1Abraham fapa Isak tefaGenesis 17:19Matthai 1:2Israel mi, Judah hrinsorGenesis 49:10Matthai 1:1,3Siangpahrang David hrinsorIsaiah 9:7Matthai 1:1Ngaknu thiang chungin a chuakIsaiah 7:14Matthai 1:18, 22, 23Bethlehem khua ah a chuakMikah 5:2Matthai 2:1, 5,6Immanuel* tiah auh a siIsaiah 7:14Matthai 1:21-23A nautami sining in aa thawkIsaiah 53:2Luka 2:7A chuah hnuah ngakchia pawl cu thah an siJeremiah 31:15Matthai 2:16-18Izipt ah kalpi a siHosea 11:1Matthai 2:13-15Nazareth* khua mi tiah auh a siIsaiah 11:1Matthai 2:23A hmaiah lamkal thlah a siMalakhi 3:1Matthai 11:7-10AD 29*ah Messiah in chiti thuh a siDaniel 9:25Matthai 3:13-17Pathian nih a Fapa in a thanhSalm 2:7Lamkaltu 13:33, 34Pathian inn caah lungthawhnak a ngeiSalm 69:9Johan 2:13-17Thawngṭha thanhtu a siIsaiah 61:1Luka 4:16-21Galili ram ah ceunak nganpi a tlungIsaiah 9:1,2Matthai 4:13-16Moses bantukin khuaruahhar thil a tuahDeuteronomi 18:15Lamkaltu 2:22Moses bantukin Pathian bia a chimDeuteronomi 18:18, 19Johan 12:49Mizaw tampi kha a damter hnaIsaiah 53:4Matthai 8:16, 17Mi nih biapi ah an chiah nakhnga aa zuam loIsaiah 42:2Matthai 12:17, 19Namnehmi hna cungah zaangfahnak a langhterIsaiah 42:3Matthai 12:9-20; Marka 6:34Pathian dinnak kha a langhterIsaiah 42:1,4Matthai 12:17-20A Ṭha Bikmi Ruahnak CheutuIsaiah 9:6,7Johan 6:68Jehovah min a thanhSalm 22:22, NWJohan 17:6Tahchunhnak hmangin a chimSalm 78:2Matthai 13:34, 35HruaituDaniel 9:25Matthai 23:10Mi tampi nih an zum loIsaiah 53:1Johan 12:37, 38Tlukrilhtertu lungIsaiah 8:14, 15Matthai 21:42-44Mi nih an hlawtSalm 118:22, 23Lamkaltu 4:10, 11A ruang um loin an huatSalm 69:4Johan 15:24, 25Jerusalem khua ah laa i cit in teinak he a lutZekhariah 9:9Matthai 21:4-9Ngakchia nih an thangṭhatSalm 8:2Matthai 21:15, 16Jehovah min in a raSalm 118:26Johan 12:12, 13A zumhmi a hawikom pakhat nih a rawiSalm 41:9Johan 13:18Ngun tangka 30 in rawi a si*Zekhariah 11:12, 13Matthai 26:14-16; 27:3-10A hawile nih an zamtak Zekhariah 13:7Matthai 26:31, 56A hmaan loin sual an puhSalm 35:11Matthai 26:59-61Sual a puhtu hna hmaiah dai tein a umIsaiah 53:7Matthai 27:12-14Cil an chakIsaiah 50:6Matthai 26:67; 27:27, 30A lu ah fung in an tukMikah 5:1Marka 15:19Hrihrual in an tukIsaiah 50:6Johan 19:1A hremtu hna kha a lehrulh hna loIsaiah 50:6Johan 18:22, 23Cozah nawlngeitu hna nih rawi awkah khua an khanSalm 2:2Luka 23:10-12A kut le a ke kha thir an khenhSalm 22:16Matthai 27:35; Johan 20:25A puan caah voihfung an zuhSalm 22:18Johan 19:23, 24Misual mi hna he rel chih a siIsaiah 53:12Matthai 27:38Serhsat le volhpamh a siSalm 22:7,8Matthai 27:39-43Misual mi hna caah fahnak a inIsaiah 53:5,61Peter 2:23-25Pathian hlawtmi a loSalm 22:1Marka 15:34Mitsur hang hnitkha he cawhmi kha an pek Salm 69:21Matthai 27:34A thih hlanah a ti a halSalm 22:15Johan 19:28, 29A thlarau kha Pathian sinah a chiahSalm 31:5Luka 23:46A nunnak a pekIsaiah 53:12Marka 15:37Sualnak hloh awkah tlanhnak man a pekIsaiah 53:12Matthai 20:28A ruh khiah a si loSalm 34:20Johan 19:31-33, 36Chunh a siZekhariah 12:10Johan 19:33-35, 37Mirum mi hna sinah vui a siIsaiah 53:9Matthai 27:57-60Thihnak in thawhter a siSalm 16:10Lamkaltu 2:29-31Rawitu zaka ah midang an airolhSalm 109:8Lamkaltu 1:15-20Pathian orhlei kam ah a ṭhuSalm 110:1Lamkaltu 2:34-36Mikhael kha biaknak cheukhat nih “A Thiangmi Mikhael” tiah an auh. Mah min cu Jesuh vawleicung a rat hlan le vancung a kir ṭhan hnu i a min a si.* Moses ruak kong he aa tlaiin Mikhael cu Satan he an i al. Profet Daniel sinah Pathian bia a phuangtu vancungmi kha Mikhael nih a rak bawmh. (Daniel 10:13, 21; Judas9) Mikhael timi min sullam cu—“Ahodah Pathian He Aa Lo?” timi a si. Mah min ningin Mikhael cu Pathian uknaklei ah a ṭang i ral pawl kha a doh hna.—Daniel 12:1; Biathlam 12:7.Jesuh cu vancungmi bawi bik Mikhael a si tiah chim khawh a sinak a ruang kha zohhmanh hna u sih. Mikhael cu “vancungmi lak i upa bik” a si. (Judas9) “Vancungmi bawi bik” ti sullam a ngeimi “vancungmi lak i upa bik” timi upatnak min cu Baibal ah voihnih lawng a langhter. A voihnih ningin pakrelnak (singular) ca lawngah a hman. Cucaah mah upatnak min cu vancungmi pakhat lawng nih a ngeihmi a si ti kha a fiang. Baibal caang pakhat nih a tho ṭhanmi Jesuh he aa tlaiin hitin a ti: “Au thawng, vancungmi bawi bik au thawng, ... cu a hung thang lai i Bawipa hrimhrim cu vancung khin a rung ṭum lai.” (1Thesalon 4:16) Jesuh nih “vancungmi bawi bik au thawng” a chuah khawhmi cu amah hrim hi vancungmi bawi bik Mikhael a si caah a si. Mikhael cu vancung ralkapbu hruaitu a si. “Mikhael le a vancungmi hna nih khan limkeng [Satan] cu an doh.” (Biathlam 12:7) Mikhael cu vancung ah nawl a ngei ngaimi a si caah “vancungmi bawi bik” le “a nganmi vancungmi” tiah auh a si. (Daniel 10:13, 21; 12:1) Mah upatnak min hna ruangah Mikhael cu “vancung ralkapbu hruaitu a hung si” tiah New Testament scholar David E. Aune nih a ti.Vancung ralkapbu cungah nawl a ngeimi a dang min pakhat zong kha Baibal nih a langhter. Hitin a ti: “Bawipa Jesuh cu a vancungmi mi ṭhawng hna le meizik he ... a rung ṭum tikah ding tein a tuah lai.” (2Thesalon 1:7,8; Matthai 16:27) Jesuh cu “vancung ah a kai i Pathian orhlei kam ah a um i vancungmi vialte le vancung nawlngeihnak vialte le ṭhawnnak vialte kha a uk dih hna.” (1Peter 3:21, 22) Pathian nih Jesuh he, Mikhael he vancung ralkapbu hruaitu in rian pek cu a si khawh lo caah mah min pahnih cu mi pakhat ngeihmi a si lai tiah kan chim khawh. Mikhael cu a um bal lomi “harnak ṭhalo bik” a tlun caan ah “a hung chuak lai.” (Daniel 12:1) Daniel cauk chungah “a chuak lai” timi biafang kha thil sining a tawngtham dingmi siangpahrang he aa tlaiin a hman tawn. (Daniel 11:2-4, 21) “Pathian Bia” tiah auhmi Jesuh Khrih nih “siangpahrang vialte Siangpahrang” in Pathian ral vialte kha a hrawh dih hna lai i Pathian miphun kha a huhphenh hna lai. (Biathlam 19:11-16) ‘Vawlei hramthawk in nihin ni tiangah a ummi harnak a zeihmanh nakin a fak deuhmi harnak’ caan ah Jesuh nih cutin a tuah lai.—Matthai 24:21, 42.Jesuh Khrih cu mah ni, mah thla ah a chuak tiah langhtermi Baibal ah a um lo. Cherhchanmi cauk cheukhat ah hitin a langhter:  “Khrih a chuah ni taktak cu hngalh a si lo.”—New Catholic Encyclopedia.  “Khrih a chuah ni cu fiang tein hngalh a si lo.”—Encyclopedia of Early Christianity.‘Jesuh cu zeitikah dah a chuah?’ timi biahalnak i a phi cu Baibal ah direct in a um lo nain Jesuh a chuah laite ah a cangmi thil pahnih a um. Mah thil sining kha zoh in mi tampi nih Jesuh cu December 25 ah a chuah lo tiah an ti.Khuasik caan ah a si lo Min thlaknak. Jesuh a chuah hlanah Caesar Augustus nih “ram chung i a ummi vialte nih milu relnak caah nan min nan i thla dih lai” tiah nawl a chuah. Cucaah mikip nih “anmahle an khua cio ah” kal in min an i thlak a hau. An khua cio i an kir ṭhan tikah zarhkhat asiloah mah nak tam an rau kho. (Luka 2:1-3) Ngunkhuai kholhnak le ralkap tlaknak ti bantuk caah bawmtu a si nakhnga cutin nawl a chuahmi a si kho men. Mi pawl nih cu bantuk kongkau ruangah khual tlawn kha an duh lo. Cucaah Augustus nih a ukmi mi pawl kha khuasik caan ah hramhram in khual tlawnter in an thinhun dingin cun a tuah theng lai lo. Tuu. “An tuurun a zohkhenh i ramlak i a riakmi” tuukhal pawl an um. (Luka 2:8) Tuurun pawl cu “Lanhtak Puai [March thla donghlei] a phak hlan zarhkhat” in November thla lai tiang hrawng ramlak ah an um tiah cauk pakhat (Daily Life in the Time of Jesus) nih a ti. Hitin a ti chap: “Tuurun pawl cu khuasik caan ah cungkhuh a ummi thlam tangah an um. Asinain tuukhal pawl cu ramlak ah an um tiah Thawngṭha cauk nih a ti caah khuasik caan ah Christmas puai an tuahmi hi hmaan dawh a si lo.”Khuasik thla thawkJesuh a thih nithla AD 33, ṭhal caan, Nisan 14, Lanhtak Puai in hnulei ah kan rel ṭhan ahcun Jesuh zeitik ah dah a chuah ti kha hngalh khawh a si. (Johan 19:14-16) Kum thum le cheu a raumi phungchim rian a thawk lioah Jesus cu kum 30 hrawng a si. Cucaah Jesuh cu BC 2, khuasik thla thawk ah a chuak.—Luka 3:23.Jesuh Khrih cu December 25 ah a chuak timi langhtertu a um lo nain zeicah mah ni ah Christmas puai an tuah? Encyclopædia Britannica ningin biaknaklei hruaitu hna nih khuasik thla i ni a tawi bik caan ah “siasal a biami Rom mi hna nih tuahmi ‘teinak a hmu pengmi nika pathian chuah ni puai’ he khahter” dingin mah ni kha an thimmi a si. The Encyclopedia Americana ningin “a hmaan lomi biaknak in Khrihfa biaknak ah a rak lutmi hna caah cohlan a fawi deuh nakhnga” cutin an tuahmi a si tiah Baibal lei mifim tampi nih an zumh.Jesuh a chuah hnuah a sin i a va tlawngmi hna kha a laar ngaimi Christmas phungphai ahcun “mifim pathum” asiloah “siangpahrang pathum” in langhter an si nain Baibal nih cun cutin a langhter lo. (Matthai 2:1) Mah canah Thawngṭha cauk ṭialtu Matthai nih Jesuh sin a tlawngmi hna kong a ṭial tikah Greek biafang ma’goi kha a hman. Mah biafang nih arfi zohthiammi hna le khuachia thiamnak a ngeimi hna kha a sawh duhmi a si.* Baibal lehnak tampi zong nih “arfi zohthiammi” asiloah “khuachia thiamnak a ngeimi”* ti in an leh.“Mifim hna” cu pa zeizat dah an si?“Mifim hna” cu siangpahrang an si maw?“Mifim hna” i an min cu ahodah an si?“Mifim hna” cu Jesuh sinah zeitik ah dah an va tlawn?“Mifim hna” kha Pathian nih Bethlehem “arfi” hnu zulh dingin a fial hna maw?“Mifim hna” cu pa zeizat dah an si?Baibal nih mah kong cu a langhter lo, asinain pa zeizat dah an si timi kong he aa tlaiin ruahnak tampi a um. Encyclopedia Britannica cauk nih hitin a ti: “Nichuahlei phungphai ahcun 12 an si tiah an ti. Nitlaklei phungphai ahcun laksawng pathum a simi ‘sui, frankinsens zihmui le mura zihmui’ (Matthai 2:11) cungah i hngat in mifim pathum an si tiah an ti.”“Mifim hna” cu siangpahrang an si maw?Christmas phungphai ahcun mah mifim hna kha siangpahrang in an langhter hna, asinain Baibal nih cun cutin a langhter lo. Encyclopedia Britannica cauk nih Jesuh a chuah in kum za leng a rauh hnuah mi nih Jesuh chuah ni he aa tlaiin phungphai pawl an chap chih i “mah mifim hna cu siangpahrang an si tiah an hun chim” tiin a langhter.“Mifim hna” i an min cu ahodah an si?Baibal nih arfi zohthiammi hna i an min kha a langhter lo. The International Standard Bible Encyclopedia cauk nih “annih kha tuanbia min (tahchunhnak ah, Gaspar, Melchior le Balthasar) pek dingin an i zuam” tiah a ti.“Mifim hna” cu Jesuh sinah zeitik ah dah an va tlawn?Arfi zohthiammi hna cu Jesuh a chuah in thla tampi hnuah an va tlawnmi a si men lai. Zeicatiah Jesuh thah a duhmi Siangpahrang Herod nih kumhnih le kumhnih tang ngakchiapa pawl thah dingin nawl a rak pek hna. Mah cu arfi zohthiammi hna nih an chimmi bia cungah i hngat in a tuakmi a si.—Matthai 2:16.Arfi zohthiammi hna nih Jesuh kha a chuah zan ah an va tlawnmi a si lo. Baibal nih hitin a ti: “Inn chungah khan an vung lut i ngakchia kha a nu Mari sinah cun an vung hmuh.” (Matthai 2:11) Mah nih Jesuh te chungkhar cu inn pakhat ah an um cang ti kha a langhter, cun Jesuh zong caw rawl einak kuang chungah an thlimmi bawhte a si ti lo.—Luka 2:16.“Mifim hna” kha Pathian nih Bethlehem “arfi” hnu zulh dingin a fial hna maw?Pathian nih Bethlehem arfi kha a chuahter i arfi zohthiammi hna kha Jesuh sinah lam a hruai hna tiah mi cheukhat nih an zumh. Cutin a si khawh lonak a ruang kha zohhmanh hna u sih. Arfi tiah ruahmi a ceumi nih arfi zohthiammi hna kha Jerusalem lei ah kal hmasa dingin lam a hruai hna. Baibal nih hitin a ti: “Arfi zohthiammi hna kha nichuahlei in Jerusalem khua ah khan an ra i, ‘Judah siangpahrang a si lai dingmi ngakchia a chuakmi cu khuazei ah dah a um? A arfi nichuahlei in a chuah kha kan hmuh i amah biak awkah cun atu hi kan ra.’”—Matthai 2:1,2. Arfi zohthiammi hna kha Bethlehem ah kal dingin lamhruainak a pemi hna cu arfi a si lo, SiangpahrangHerod a si. Herod nih amah dotu “Judah siangpahrang” kong a theih tikah biakammi Khrih a chuah lainak hmun kha a hlathlai. (Matthai 2:3-6) Bethlehem ah a chuak lai ti a hngalh tikah arfi zohthiammi hna kha Bethlehem ah kal in ngakchia kha va zoh awkah a fial hna, cun a sinah rak kir ṭhan in a kong chimh ṭhan ding zongin a fial hna.Cucaah arfi zohthiammi hna cu Bethlehem lei ah an kal. Baibal nih hitin a ti: “Siangpahrang nih a ti hna bang cun an kal; cun nichuahlei ah an rak hmuh cangmi arfi kha a lang ṭhan i an hmaiah a kal i ngakchia umnak cungah cun a dir.”—Matthai 2:9. Mah “arfi” ruangah Jesuh cu thah a rak si deng i sualnak a ngei lomi a dang ngakchia tampi zong thah an rak si. Arfi zohthiammi hna cu Bethlehem in an chuah tikah Herod sinah kir ṭhan ti lo dingin Pathian nih ralrin a pek hna.—Matthai 2:12.Herod nih zeitindah a rak lehrulh? Baibal nih hitin a ti: “Herod nih nichuahlei mifim hna nih an ka hlen, ti kha a hngalh tikah a thin a hung ngaingai. Arfi a chuahnak kong nichuahlei mifim hna nih an chimning khan a caan cu a tuak i Bethlehem khua le a pawngkam i a ummi khua hna chung i ngakchiapa kumhnih ri in a tanglei paoh kha thah dih hna awkah nawlbia a pek hna.” (Matthai 2:16) Pathian nih cu bantuk thilṭhalo a chuah nakhnga a tuah lai lo.—Job 34:10.Baibal nih Jesuh muisam kong kha a langhter lo caah ahohmanh nih Jesuh muisam taktak kha an hngal lo. Mah nih Jesuh muisam cu a biapi lo ti kha a langhter. Asinain Baibal caang cheukhat zohnak thawngin Jesuh muisam kha mitthlam ah suai khawh a si. A muisam: Jesuh cu Judah miphun a si caah a chuahkehnak miphun mui a keng lai ti cu a fiang ko. (Hebru 7:14) Midang he aa thleidangmi muisam ngeih dawh a si lo. Voikhat cu ahohmanh hngalh loin Galili in Jerusalam khua ah a thli tein a rak kal. (Johan 7:10, 11) A zultu lak zongah aa thleidang hlei lo. Cucaah hriamnam aa kenmi mibu nih amah tlaih dingin an rat tikah Judas Iskariot nih hngalhternak a tuahpiak hna.—Matthai 26:47-49. A sam: Baibal nih “sam sau cu pa caah cun ningzak a si” tiah a ti caah Jesuh cu a sam a sau theng men lai lo.—1Korin 11:14. A khahmul: Jesuh cu khahmul a ngei. “Nan khahmul zong a par nan riam lai lo” timi pa pawl thlauh an simi Judah phungphai kha a rak zulh. (Levitikas 19:27; Galati 4:4) Cun Jesuh nih a ton dingmi harnak kong chimchungbia zongah Jesuh kha khamul a ngeimi in a langhter.—Isaiah 50:6. A pumrua: Langhternak vialte nih Jesuh kha a ṭhawngmi in a langhter. Phungchim rian a ṭuan lioah meng tampi a ke in a rak kal. (Matthai 9:35) Judah mi hna biakinn kha voihnih a rak thenh, tangka thlengtu pawl an cabuai kha a rak lehpiak hna i an saṭil pawl kha hrihrual in a rak ṭhawlpiak dih hna. (Luka 19:45, 46; Johan 2:14, 15) McClintock le Strong Cyclopedia nih hitin a ti: “Thawngṭha cauk vialte nih [Jesuh cu] a ngan a dam i a ṭhawngmi a si kha an langhter.”—VolumeIV, cahmai884. A mithmai: Jesuh cu dawtnak le zaangfahnak a ngeimi a si i mah kha a mithmai ah a lang lai ti cu a fiang ko. (Matthai 11:28, 29) Mikip nih hnemhnak le bawmhnak hmuh awkah a sinah an rat hnawh. (Luka 5:12, 13; 7:37, 38) Ngakchia hmanh nih a sinah um kha an duh.—Matthai 19:13-15; Marka 9:35-37.A hmaan lomi ruahnak: Mi cheukhat nih Jesuh cu Africa mi a si lai tiah an ruah, zeicatiah Biathlam cauk nih a sam kha tuuhmul he a tahchunh i a ke kha “tleu tein an hnormi dar” he a tahchunh caah a si.—Biathlam 1:14, 15.A hmaanmi: Biathlam cauk cu “hngalhtertu” in langhtermi a si. (Biathlam 1:1) Jesuh a sam le a ke langhtermi cu vawleicung a um lio i a muisam kha a langhtermi si loin a thawh ṭhan hnu i a sining langhter awkah tahchunhnak in a hmanmi a si. Biathlam 1:14 ah Jesuh “a sam cu tuuhmul bantuk a si i hawhra bantukin a ngo” tiah a ti tikah a rong taktak kha a chimmi si loin tahchunhnak in a chimmi a si. A raangmi sam nih Jesuh cu kum upa pakhat i fimnak a ngei ti kha tahchunhnak in a langhtermi a si.—Biathlam 3:14.Jesuh a ke cu “somei chungah an tit i tleu tein an hnormi dar bantuk” a si. (Biathlam 1:15) Cun a hmai cu “chunlai ni ceu bantukin a ceu.” (Biathlam 1:16) Cu bantuk langhternak hna he aa khatmi minung ahohmanh an um lo caah mah langhnak cu tahchunhnak a si i a tho ṭhanmi Jesuh cu “a naih in naih khawh lomi ceunak chung i a ummi” a si ti kha a langhter.—1Timote 6:16.A hmaan lomi ruahnak: Jesuh a tha a dermi a si.A hmaanmi: Jesuh a umtu ning cu a pasal tuk. Tahchunhnak ah, hriamnam aa putmi mibu nih amah tlaih awk an rat tikah ralṭha tein aa hngalhter hna. (Johan 18:4-8) Lehtama pakhat in hriamnam pawl ṭha tein a hman khawh caah a thazaang a ṭhawngmi a si ko lai.—Marka 6:3.Zeicah Jesuh nih a vailam tung putnak caah bawmh a herh? Amah he an thlaiṭimi midang pawl thah an si hlanah zeicah a thih? (Luka 23:26; Johan 19:31-33) Jesuh cu thah a si hlan tein pumsalei ah a thazaang a rak der cang. Zan khuadei lungthinlei fahnak a tuar. (Luka 22:42-44) Judah mi nih zan khuadei an hrem i a thaizing zingka ah Rom mi nih tung ah an thlai. (Matthai 26:67, 68; Johan 19:1-3) Mah a kong hna ruangah a thih colhmi a si lai.A hmaan lomi ruahnak: Jesuh cu aa nuam bal lomi, a ngaih a chia pengmi a si.A hmaanmi: Baibal nih “aa nuammi Pathian” in a langhtermi vancung a Pa Jehovah sining hna kha Jesuh nih tling tein a langhter. (1Timote 1:11, NW; Johan 14:9) A tak ti ahcun Jesuh nih midang kha i nuamh khawh ning a cawnpiak hna. (Matthai 5:3-9; Luka 11:28) Mah nih Jesuh mithmai ah nuamhnak a lang lai ti kha a langhter.Mi tampi nih vailamtah cu Khrihfa hmelchunhnak a si tiah an ruah. Asinain Jesuh an thah lioah an hmanmi thilri kong Baibal ah a langhter lo. Cucaah mah thilri cu zei bantuk dah a si ti kha ahohmanh nih fiang tein an hngal kho lo. Asinain Jesuh cu vailamtah cungah si loin a dingmi thingtung cungah a thi ti a langhtertu thil cu Baibal ah a um.Baibal nih Jesuh an thah lioah hmanmi thilri kong a langhter tikah tam deuh cu Greek biafang stau·rosʹ kha a hman. (Matthai 27:40; Johan 19:17) Mah biafang kha “vailamtah” tiah an leh tawn nain a hrampi sullam taktak cu “a dingmi tung” tinak a si tiah Baibal lei mifim tampi nih an cohlan.* Stau·rosʹ timi biafang cu “thing pahnih kalh in aa pehmi phun a si timi sullam a ngei lo” tiah cauk pakhat nih a ti.—A Critical Lexicon and Concordance to the English and Greek New Testament.Baibal ah stau·rosʹ he a sulllam aa khatmi xyʹlon timi Greek biafang zong a hman. (Lamkaltu 5:30; 1Peter 2:24) Mah biafang cu “thing,” “fung,” “tung,” asiloah “thingkung” timi sullam a ngei.* The Companion Bible nih hitin a ti: “Greek Baibal [Biakam Thar] ah thing pahnih phun in a langhtermi zeihmanh a um lo.”Pathian nih biaknak ah vailamtah hman kha a cohlang maw?Misual pawl thahnak ah an hmanmi tung kha Latin biafang in crux simplex tiah an auhJesuh an thah lioah hmanmi thilri pungsang cu zei bantuk a si hmanhah a tanglei kong hna le Baibal caang hna nih biaknak ah vailamtah hman awk a si lo ti kha a langhter. Vailamtah i telin hmanthlak, siasal le hmelchunhnak hna hmangin biak kha Pathian nih a duh lo. Pathian nih Israel mi kha an biaknak ah ‘zei bantuk mui a kengmi’ hmanh hman lo dingin nawl a pek hna. Cu bantukin Khrihfa pawl zong “siasal kha bia hna hlah u” tiah a ti hna.—⁠Deuteronomi 4:15-19; 1Korin 10:14. Kumzabu pakhatnak i Khrihfa hna nih biaknak ah vailamtah an hmang lo.* Lamkaltu pawl  cawnpiaknak le an nunning kha Khrihfa dihlak nih an i zohchunh awk a si.—⁠2Thesalon 2:15. Biaknak ah vailamtah hmannak cu a hmaan lomi biaknak in aa thawkmi a si.* Jesuh a thih in kum za leng a rauh hnuah church pawl cu Jesuh cawnpiaknak in lam an pial i Khrihfabu ah a lut tharmi pawl kha vailamtah i telin “a hmaan lomi biaknak i hmelchunhnak hna kha hmannak nawl an awnh hna.” (The Expanded Vine’s Expository Dictionary of New Testament Words) Asinain mi pawl an biaknak aa thlen nakhnga caah a hmaan lomi biaknak hmelchunhnak pawl hman cu Baibal nih a cohlang lo.—⁠2Korin 6:17.Jesuh nih a nunnak kha raithawinak caah a pek i zumhfekmi minung kha a khamh hna. (Matthai 20:28) Cucaah Baibal nih Jesuh kha “vawlei Khamhtu” tiah a auh. (1 Johan 4:14) Cun hiti zongin a ti: “Amah thawng lawnglawng in khamhnak hi hmuh khawh a si.  Zeicahtiah vawleicung dihlak ah hin a kan khamh khotu ding min dang zeihmanh a um lo.”—Lamkaltu 4:12.Jesuh nih amah a zummi vialte caah ‘thihnak a in.’ (Hebru 2:9; Johan 3:16) Mah hnuah “Pathian nih mithi hna sinin a thawhter” i van ah thlarau pum in a kir ṭhan. (Lamkaltu 3:15) Cucaah Jesuh nih “amah thawngin Pathian a fuhmi hna paoh cu a khamh khawh zungzal ko hna; zeicahtiah zungzal in a nun caah Pathian kha a nawlpiak khawh zungzal hna.”—Hebru 7:25.Kan caah Jesuh nih nawlpiak cu zeicah a herh?Kan dihlak in misual kan si. (Rom 3:23) Sualnak cu Pathian le kan karah dawnkhantu a si i mah nih thihnak a chuahter. (Rom 6:23) Asinain Jesuh cu tlanhnak man a zummi hna caah Pathian ‘sinah bia a chimpiak hna.’ (1Johan 2:1) An thlacamnak ngaihpiak awk, Jesuh raithawinak cungah i hngat in an sualnak ngaihthiam awkah Pathian sinah a nawlpiak hna. (Matthai 1:21; Rom 8:34) Mah cu amah a duhning a si caah Jesuh nawlnak kha a ngaihpiak. Pathian nih Jesuh kha “vawlei Khamhtu” si awkah a rung thlah.—Johan 3:17.Jesuh zumhnak men in khamhnak hmuh a si lai maw?A si lo. Khamhnak kan hmuh nakhnga Jesuh zumhnak lawng in a za lo. (Lamkaltu 16:30, 31) Baibal nih hitin a ti: “Pum cu thlarau loin a thih bantukin zumhnak zong cu tuahnak loin a thi ve.” (Jeim 2:26) Khamhnak hmuh awkah mah hi kan tuah a hau:  Jesuh le a Pa Jehovah kong kan cawn a hau.—Johan 17:3.  Anmah kan zumh hnanak fehter a hau.—Johan 12:44; 14:1.  An nawlbia zulhnak thawngin kan zumhnak langhter a hau. (Luka 6:46; 1Johan 2:17) Jesuh nih “Bawipa, Bawipa,” tiah a ka timi paohin khamh an si lai lo, sihmanhsehlaw “vancung i a ummi ka Pa nih tuah hna seh ti a duhmi a tuahmi lawnglawng” khamh an si lai tiah a ti.—Matthai 7:21.  Harnak caan hmanhah kan zumhnak langhter peng a hau. Jesuh nih fiang tein hitin a ti: “A dongh tiangin a fekmi cu khamh an si lai.”—Matthai 24:13.Jesuh tlanhnak man cu minung kha sualnak le thihnak in Pathian khamhnak lam a si. Baibal nih Jesuh thletmi thisen kha tlanhnak man in a langhter. (Efesa 1:7; 1Peter 1:18, 19) Cucaah Jesuh nih ‘mi tampi tlanhnak ca ka nunnak pek awkah’ ka ra tiah a ti.—Matthai 20:28.Zeicah ‘mi tampi tlanhnak’ cu a herh?Hmasa bik mipa Adam cu mitling in ser a si i sualnak a ngei lo. Zungzal nun ding ruahchannak a ngei nain Pathian nawl a ngaih lo caah mah kha a rak sung. (Genesis 3:17-19) Fa a ngeih tikah sualnak ro a pek hna. (Rom 5:12) Cucaah Adam nih amah le a fale kha sualnak le thihnak sal ah a ‘zuar’ hna tiah Baibal nih a ti. (Rom 7:14) A tefa hna cu a tlingmi an si ti lo, cucaah Adam sunghmi thil kha ahohmanh nih an caw ṭhan kho ti lo.—Salm 49:7,8.Ruahchannak a ngei lomi Adam tefa hna kha Pathian nih a zaangfah hna. (Johan 3:16) Asinain a dingmi Pathian phunglam nih a fekmi a hrampi kong um loin an sualnak kha a ngaithiam hna lo. (Salm 89:14; Rom 3:23-26) Pathian nih minung kha a kan dawt tuk caah kan sualnak ngaihthiam lawng si loin hlohpiak awkah phung ningin a kan timhpiak. (Rom 5:6-8) Mah phung ningin sermi cu tlanhnak man kha a si.Tlanhnak man timi cu zeidah a si?Baibal ningin “tlanhnak man” timi biafang ah a kong pathum aa tel:               Pekmi a man kha a si.—Nambar 3:46, 47. Luatnak asiloah tlanhnak kha a si.—Exodus 21:30. A man aa khatmi asiloah a khuhmi kha a si.*Mah a kong pathum cu Jesuh tlanhnak man he zeitindah aa pehtlaih ti kha zohhmanh u sih. A man. Baibal nih Khrihfa hna cu “a man in cawkmi” an si tiah a ti. (1Korin 6:20; 7:23) Mah man cu Jesuh thi kha a si. Jesuh nih ‘hrin kip le chung kip le holh kip le phun kip chungin, minung cu Pathian [caah a thi in a cawk hna, NW] sinah a phakpi hna.’—Biathlam 5:8,9. Luatnak. Jesuh tlanhnak man thawngin sualnak in ‘luatnak’ kan hmu.—1Korin 1:30; Kolose 1:14; Hebru 9:15. A man aa khatmi. Jesuh tlanhnak man cu Adam nih a sunghmi, a tlingmi miung nunnak he aa khat. (1Korin 15:21, 22, 45, 46) Baibal nih hitin a ti: “Mipa [Adam] pakhat nawlngaih lo ruangah mi tampi kha misual i ser an si bantukin mipa [Jesuh] pakhat nawlngaih ruangah mi tampi cu miding ah ser an si lai.” (Rom 5:19) Mah nih mi pakhat thihnak nih mi tampi caah tlanhnak man zeitindah a pek khawh ti kha a kan hngalhter. A tak ti ahcun, Jesuh tlanhnak cu mah in ṭhatnak hmuh a duhmi “mi vialte caah aa khatmi tlanhnak” a si.—1Timote 2:5,6.Pathian Pennak timi cu Jehovah Pathian nih a dirhmi cozah taktak kha a si. “Pathian pennak” kha “vancung pennak” ti zongin auh a si, zeicatiah vancung in a uk lai caah a si. (Marka 1:14, 15; Matthai 4:17) Pathian Pennak cu lam a phunphun in minung cozah he aa lo, asinain minung cozah nakin a let tampi in a ṭha deuh. Uktu hna. Pathian nih Jesuh Khrih kha a Pennak ah Siangpahrang in rian a pek i minung uktu hna nakin a sang deuhmi nawlngeihnak a pek. (Matthai 28:18) Jesuh nih a nawlngeihnak kha a ṭhatnaklei in a hman. Zumhawk a tlakmi le zaangfahnak a ngeimi Hruaitu a si kha a rak langhter. (Matthai 4:23; Marka 1:40, 41; 6:31-34; Luka 7:11-17) Pathian lamhruainak tangah Jesuh nih vancung ah amah he ‘vawlei a ukṭi’ dingmi hna kha miphun zakip chungin a thim hna.—Biathlam 5:9, 10. Uknak Caan. Aa thleng lengmangmi minung cozah he i lo loin, Pathian Pennak cu “zeitikhmanh ah a rawk lai lo.”—Daniel 2:44. Rammi. Zei bantuk miphun an si ah, khoika a ummi an si ah Pathian duhnak a tuahmi poah cu Pathian Pennak rammi an si kho.—Lamkaltu 10:34, 35. Upadi. Pathian Pennak i upadi (asiloah nawlbia) nih ṭhatlonak tuah kha thlauh lawng si loin rammi pawl i an ziaza zong a ṭhatter chin. Tahchunhnak ah, Baibal nih hitin a ti: “‘Bawipa na Pathian cu na lungthin dihlak le na ruahnak dihlak le na nunnak dihlak in na dawt lai,’ ti hi a ngan bik le a biapi bik nawlbia cu a si. A hun changtu biapi bik nawlbia cu, cu bantuk ṭhiamṭhiam cu a si i, ‘Na innpa cu nangmah naa dawt bantukin na dawt lai,’ ti hi a si.” (Matthai 22:37-39) Pathian le innpa dawtnak nih midang ca ṭhatnak tuah awkah Pennak rammi hna kha a forh hna. Fimcawnnak. Pathian Pennak nih rammi hna caah a sangmi ziazalei phunglam a chiah i mah phunglam ningin nun awkah a cawnpiak hna.—Isaiah 48:17, 18. Rian. Pathian Pennak cu rammi pawl kha fahnak a pe i uktu pawl a rumtermi a si lo. Mah canah Pathian a dawmi hna cu vawleicung paradis ah zungzal in an nung lai timi biakam i telin Pathian duhnak kha a tlinter lai.—Isaiah 35:1, 5, 6; Matthai 6:10; Biathlam 21:1-4.A si lo, Pathian Pennak cu Khrihfa hna i lungthin chungah a ummi men a si lo.* Baibal nih “Vancung Pennak” tiah a auhnak thawngin a umnak hmun kha fiang tein a langhter. (Matthai 4:17) Pathian Pennak cu vancung in a uk dingmi cozah taktak a si tiah Baibal nih a langhtermi kha zohhmanh.  Pathian Pennak ah uktu, ukmi, upadi le nawlngeihnak hna a um. Van le vawlei ah Pathian duhnak tlinter dingin mah nawlngeihnak kha hman a si lai.—Matthai 6:10; Biathlam 5:10.  Pathian cozah asiloah Pennak nih vawleicung i “miphun zakip le holh phun zakip” kha a uk hna lai. (Daniel 7:13, 14) Uknak nawl a ngeimi hna cu rammi nih si loin Pathian nih a thimmi hna an si.—Salm 2:4-6; Isaiah 9:7.  Jesuh nih zumhfekmi lamkaltu hna kha Vancung Pennak ah keimah he “bawiṭhutdan cungah nan ṭhu lai” tiah a ti hna.—Luka 22:28, 30.  Pathian Pennak nih ral a ngei i mah a ral vialte kha a hrawh dih hna lai.—Salm 2:1, 2, 8, 9; 110:1, 2; 1 Korin 15:25, 26.Baibal nih Vancung Pennak cu lungthin chungah a ummi a si i mah nih mi pakhat i lungthin kha a uk tiah a kan cawnpiak lo. Asinain “Vancung Pennak kong” asiloah “Pennak kong thawngṭha” cu minung lungthin cungah huham a ngei kho i a ngeih awk zong a si tiah Baibal nih a langhter.—Matthai 13:19; 24:14.“Pathian Pennak cu nan chungah pei a um cu” timi sullam cu zeidah a si?Baibal lehnak cheukhat i Luka 17:21 bia ruangah Pennak a umnak hmun he aa tlaiin mi cheukhat cu an lung aa tuai. Tahchunhnak ah, “Pathian Pennak cu nan chungah a um” tiah Judson Lehmi Baibal nih a ti. Mah Baibal caang kha a hmaan ning tein hngalhthiam awkah a hnuhmai bia zoh a hau.Pathian Pennak cu Jesuh a ralchanh i thah a timtu hna lungthin chungah a ummi a si loJesuh nih mah bia hi amah a ralchanh i thah a duhmi, biaknaklei hruaitu Farasi mi hna sinah a chimmi a si. (Matthai 12:14; Luka 17:20) Cucaah a lung a khongmi Farasi mi hna lungthin chungah Pathian Pennak um ding cu a si kho hnga maw? Jesuh nih “nan chung cu lih le sualnak in a khat” tiah a ti hna.—Matthai 23:27, 28.A dang Baibal lehnak hna nih Luka 17:21 i Jesuh chimmi bia kha fiang tein hitin an leh: “Pathian Pennak cu nan sinah a um” tiah a ti. (Contemporary English Version) “Pathian Pennak cu nan lakah a um.” (Vawlei Thar Lehnak Baibal) Vancung Pennak cu Farasi hna “nan sinah a um” asiloah “nan lakah a um” tiah a ti tikah Pathian Pennak ah siangpahrang a ṭuan dingmi Jesuh cu an hmaika ah a dirmi kha a chimduhmi a si.—Luka 1:32, 33.Pathian nih zumhfekmi Khrihfa hna lakin mi cheukhat kha milu rikhiah in a thim hna, annih cu an thih hnuah van ah an tho ṭhan lai. (1Peter 1:3,4) Thim a simi hna nih zumhfek tein um peng le an tuahsernak kip ah thiang tein um peng a hau. Cutin a si lo ahcun vancung an ro kha hmuh awkah sining an tlinh kho lai lo.—Efesa 5:5; Filipi 3:12-14.Vancung ah zeidah an tuah lai?Jesuh he kum 1,000 chung siangpahrang le tlangbawi rian an ṭuan lai. (Biathlam 5:9, 10; 20:6) Annih nih “vawlei thar,” asiloah vawlei lei a uk dingmi “van thar,” asiloah vancung cozah kha an dirh lai. Mah lengah Pathian i a hramthawk aa tinhnak ningin mi vialte kha dinnak hmuh ṭhan awkah an bawmh hna lai.—Isaiah 65:17; 2Peter 3:13.Vancung ah a tho ṭhan dingmi cu pa zeizat dah an si?Baibal nih vancung ah a tho ṭhan dingmi cu 144,000 an si tiah a ti. (Biathlam 7:4) Biathlam 14:1-3 ah ṭialmi langhnak ah lamkaltu Johan nih “Zion Tlang i Tuufa a dir komi kha ka hmuh; a sinah cun mi 144,000 an um” tiah a ti. Langhnak chung i “Tuufa” timi cu a tho ṭhanmi Jesuh kha a si. (Johan 1:29; 1Peter 1:19) “Zion Tlang” timi cu Jesuh he vancung ah uktu a ṭuanṭi dingmi 144,000 le Jesuh i a dirhmun kha a si.—Salm 2:6; Hebru 12:22.Pathian Pennak ah Khrih he ukṭi dingin ‘a kawh hna i a thimmi hna’ cu “tuurun hmete” kha an si. (Biathlam 17:14; Luka 12:32) Cucaah Jesuh i a tuu dihlak he tahchunh ahcun annih cu mi tlawmte an si lai ti a fiang.—Johan 10:16.Vancung a kai dingmi hna he aa tlaiin a hmaan lomi ruahnakA hmaan lomi ruahnak: Miṭha vialte vancung an kai dih lai.A hmaanmi: Miṭha tam deuh cu vawleicung ah zungzal in an nung lai tiah Pathian nih bia aa kam.—Salm 37:11, 29, 34.  Jesuh nih “ahohmanh vancung i a kaimi an um bal lo” tiah a ti. (Johan 3:13) Cucaah Jesuh hlanah a thimi Abraham, Moses, Job le David ti bantuk miṭha pawl cu van ah an kai lo ti kha a langhter. (Lamkaltu 2:29, 34) Mah canah vawleicung nunnak ah thawhṭhan dingin ruahchannak an ngei.—Job 14:13-15.  Vancung thawhṭhannak kha “mithi thawhter an si a pakhatnak” tiah auh a si. (Biathlam 20:6) Mah nih a dang thawhṭhannak a um rih ti kha a langhter. Mah cu vawleicung thawhṭhannak a si.  Baibal nih Pathian Pennak uknak tangah cun “thihnak a um ti lai lo” tiah a kan cawnpiak. (Biathlam 21:3,4) Vancung ah cun thihnak a um bal lo caah mah biakam cu vawlei he aa pehtlaimi a si.A hmaan lomi ruahnak: Mikip nih van ah maw kan um lai, vawlei ah dah ti kha an i thim kho.A hmaanmi: ‘Cunglei nunnak i kawhnak,’ phundang cun vancung nunnak cu zei bantuk zumhfekmi Khrihfa hna nih dah an hmuh lai ti kha Pathian lawng nih bia a khiah khawh. (Filipi 3:14) Cucaah thim an simi cu anmah duhnak le hmuitinh ruangah a si lo.—Matthai 20:20-23.A hmaan lomi ruahnak: Vawleicung i zungzal nunnak ruahchannak cu vancung kai awkah aa tlak lomi, a nauta deuhmi pawl pekmi laksawng a si.A hmaanmi: Pathian nih vawleicung ah zungzal nunnak a hmu dingmi hna kha “ka mi” le ‘thluachuah ka pekmi’ tiah a auh hna. (Isaiah 65:21-23) Annih nih vawleicung paradis ah a tlingmi minung in zungzal nun ding timi minung ca i a hramthawk Pathian tinhnak kha tlinternak caanṭha an hmu lai.—Genesis 1:28; Salm 115:16; Isaiah 45:18.A hmaan lomi ruahnak: Biathlam chung i 144,000 cu langhternak nambar men a si, a ca ningin lak khawh a si lo.A hmaanmi: Biathlam cauk ah nambar hna kha langhternak in a hman ko nain nambar cheukhat tu cu a biafang ningin a hman. Tahchunhnak ah, “Tuufa lamkaltu pahleihnih hna min” tiah a langhter. (Biathlam 21:14) Cu bantukin 144,000 zong a ca ningin lak khawh a si tiah biachahnak tuah awkah a ruang ṭha hna a um.Biathlam 7:4 ah “hmelchunhnak an khenhmi [asiloah, vancung nunnak hmu dingin thimmi] hna cu 144,000 an si” tiah a langhter. Mah Baibal caang a cungtang bia ah a pahnihnak phu cu “mibu nganpi, ahohmanh nih a rel in an rel cawk lomi” tiah i thleidang ngaiin a langhter. Mah “mibu nganpi” zong Pathian sinin khamhnak a hmumi an si. (Biathlam 7:9, 10) 144,000 cu langhternak nambar a si i a ca ningin lak khawh lomi a si ahcun mah phu pahnih he aa tlaiin i thleidang ngaiin a langhtermi cu sullam a ngei lai lo.*Mah lengah 144,000 cu ‘minung hna lakin tlanhmi, pekchanh hmasa bikmi’ an si tiah a ti. (Biathlam 14:4) “Pekchanh hmasa bikmi” timi biafang nih mi tlawmpal lawng a simi aiawhtu pawl kha a chim duhmi a si. A rel in rel cawk lomi vawleicung rammi pawl kha vancung in Khrih he a ukṭi dingmi hna he aa tlaiin cutin a langhtermi cu aa tlak tukmi a si.—Biathlam 5:10.Mikhael kha biaknak cheukhat nih “A Thiangmi Mikhael” tiah an auh. Mah min cu Jesuh vawleicung a rat hlan le vancung a kir ṭhan hnu i a min a si.* Moses ruak kong he aa tlaiin Mikhael cu Satan he an i al. Profet Daniel sinah Pathian bia a phuangtu vancungmi kha Mikhael nih a rak bawmh. (Daniel 10:13, 21; Judas9) Mikhael timi min sullam cu—“Ahodah Pathian He Aa Lo?” timi a si. Mah min ningin Mikhael cu Pathian uknaklei ah a ṭang i ral pawl kha a doh hna.—Daniel 12:1; Biathlam 12:7.Jesuh cu vancungmi bawi bik Mikhael a si tiah chim khawh a sinak a ruang kha zohhmanh hna u sih. Mikhael cu “vancungmi lak i upa bik” a si. (Judas9) “Vancungmi bawi bik” ti sullam a ngeimi “vancungmi lak i upa bik” timi upatnak min cu Baibal ah voihnih lawng a langhter. A voihnih ningin pakrelnak (singular) ca lawngah a hman. Cucaah mah upatnak min cu vancungmi pakhat lawng nih a ngeihmi a si ti kha a fiang. Baibal caang pakhat nih a tho ṭhanmi Jesuh he aa tlaiin hitin a ti: “Au thawng, vancungmi bawi bik au thawng, ... cu a hung thang lai i Bawipa hrimhrim cu vancung khin a rung ṭum lai.” (1Thesalon 4:16) Jesuh nih “vancungmi bawi bik au thawng” a chuah khawhmi cu amah hrim hi vancungmi bawi bik Mikhael a si caah a si. Mikhael cu vancung ralkapbu hruaitu a si. “Mikhael le a vancungmi hna nih khan limkeng [Satan] cu an doh.” (Biathlam 12:7) Mikhael cu vancung ah nawl a ngei ngaimi a si caah “vancungmi bawi bik” le “a nganmi vancungmi” tiah auh a si. (Daniel 10:13, 21; 12:1) Mah upatnak min hna ruangah Mikhael cu “vancung ralkapbu hruaitu a hung si” tiah New Testament scholar David E. Aune nih a ti.Vancung ralkapbu cungah nawl a ngeimi a dang min pakhat zong kha Baibal nih a langhter. Hitin a ti: “Bawipa Jesuh cu a vancungmi mi ṭhawng hna le meizik he ... a rung ṭum tikah ding tein a tuah lai.” (2Thesalon 1:7,8; Matthai 16:27) Jesuh cu “vancung ah a kai i Pathian orhlei kam ah a um i vancungmi vialte le vancung nawlngeihnak vialte le ṭhawnnak vialte kha a uk dih hna.” (1Peter 3:21, 22) Pathian nih Jesuh he, Mikhael he vancung ralkapbu hruaitu in rian pek cu a si khawh lo caah mah min pahnih cu mi pakhat ngeihmi a si lai tiah kan chim khawh. Mikhael cu a um bal lomi “harnak ṭhalo bik” a tlun caan ah “a hung chuak lai.” (Daniel 12:1) Daniel cauk chungah “a chuak lai” timi biafang kha thil sining a tawngtham dingmi siangpahrang he aa tlaiin a hman tawn. (Daniel 11:2-4, 21) “Pathian Bia” tiah auhmi Jesuh Khrih nih “siangpahrang vialte Siangpahrang” in Pathian ral vialte kha a hrawh dih hna lai i Pathian miphun kha a huhphenh hna lai. (Biathlam 19:11-16) ‘Vawlei hramthawk in nihin ni tiangah a ummi harnak a zeihmanh nakin a fak deuhmi harnak’ caan ah Jesuh nih cutin a tuah lai.—Matthai 24:21, 42.Khuachia cu a um taktakmi a si. Anih cu a hung ṭhalo i Pathian a ralchanhmi vancungmi a si lengah “hi vawlei uktupa” zong a si. (Johan14:30; Efesa 6:11, 12) Baibal nih a tanglei i min le langhternak hna in Khuachia i a sining kha a phuan:  “Ralchanhtu” ti sullam a ngeimi Satan.—Job 1:6.  “Thangchiattu” ti sullam a ngeimi Khuachia.—Biathlam 12:9.  Baibal nih ‘hlengtu’ in a langhtermi Rul.—2 Korin 11:3.  Tukforhtu.—Matthai 4:3, NW.  Mi lihchim.—Johan 8:44.A ṭhalomi lungput kha a si loMi cheukhat nih Satan Khuachia cu a um taktakmi si loin kan lungthin chungah a ummi a ṭhalomi lungput kha a si tiah an ruah. Asinain Baibal nih Pathian le Satan bia an i ruahnak kong a langhter. Pathian cu a ṭhalomi lungput i telin sualnak zeihmanh a ngei lomi a si. (Deuteronomi 32:4; Job 2:1-6) Satan nih sualnak a ngei lomi Jesuh zong kha a rak tukforh. (Matthai4:8-10; 1 Johan 3:5) Pathian le Jesuh cu an chungah a ummi a ṭhalomi lungput he bia an i ruah ti cu a si kho lomi a si. Cucaah Khuachia cu a um taktakmi a si i a ṭhalomi lungput kha a si lo.Mi tampi nih Khuachia a um taktak ti an zumh lomi cu kan khuaruah a har awk a si maw? A si lo, a ruang cu Satan nih aa tinhnak a tlin khawh nakhnga hlenthawinak kha a hman tiah Baibal nih a ti caah a si. (2Thesalon 2:9, 10) Satan i a hlawh a tling bikmi hlennak pakhat cu a um taktakmi a si kha mi nih an hngalh nakhnga lo an mit a cawttermi hna kha a si.—2Korin 4:4.A hmaan lomi ruahnak: Lucifer cu Khuachia i a min dang a si.A hmaanmi: Baibal cheukhat ah “Lucifer” tiah lehmi Hebru biafang cu “Deirel arfi ceu” ti sullam a ngei. (Isaiah 14:12) Baibal caang a cungtang bia ningin mah biafang nih Babilon siangpahrang hna kha a langhter. An i porhlawt tuk caah Pathian nih a rak hrawh hna. (Isaiah 14:4, 13-20) Babilon siangpahrang hna an tlak hnuah anmah hnehsawhnak in “Deirel arfi ceu” timi biafang cu hman a si. A hmaan lomi ruahnak: Pathian nih Satan hmangin minung an ṭhat le ṭhat lo kha a hnesak hna, mah cungah i hngat in bia a ceih hna.A hmaanmi: Khuachia cu Pathian rianṭuantu si loin Pathian ral a si. Satan Khuachia nih Pathian rian a ṭuanmi hna hmanh kha a ralchanh hna i sual a puh hna.—1Peter 5:8; Biathlam 12:10.Mi nih nunnak sullam kha hngalh an duh caah Minung hi zeitindah kan hun chuah? Nun hnawh chanmi kan ngei maw? tiah biahalnak an tuah. Baibal nih nunnak i aa tinhnak cu Pathian he i hawikomhnak ser ding kha a si tiah a langhter. Baibal nih a langhtermi a hrampi biatak cheukhat hi ruathmanh.  Pathian cu a kan Sertu a si. Baibal nih hitin a ti: “A kan sertu cu amah [Pathian] a si i kannih cu amah ta kan si.”—Salm 100:3; Biathlam 4:11.  Pathian nih kanmah i telin a sermi thil vialte caah tinhnak pakhat a ngei.—Isaiah 45:18.  Pathian nih “thlarau ah michambau” kan si timi hngalhnak he a kan ser. Mah ah nunnak a sullam hngalh duhnak lungthin aa tel. (Matthai 5:3) Mah kan duhnak kha tlinter a duh.—Salm 145:16.  Pathian he hawikom kan sernak thawngin thlaraulei kan chambaunak kha kan tlinter khawh. Pathian he hawikom ser timi cu mi cheukhat caah cun a si kho lomi a lo, asinain Baibal nih hitin a kan forh: “Pathian cu naih u law aan naih ve hna lai.”—Jeim 4:8; 2:23.  Pathian hawi si khawh awkah kan ca i aa tinhnak he aa tlakin kan nun a hau. Phungchimtu 12:13 ah mah aa tinhnak he aa tlaiin hitin a ti: “Pathian cu ṭih law a nawlbia kha zul hna, zeicahtiah minung cu hi nawlbia hna tuah awk caah hin pei rak ser a si cu.”  Hmailei ah Pathian nih sifah harnak vialte a donghter i amah a biami a hawikom pawl zungzal nunnak a pek hna tikah minung ca i a hramthawk Pathian tinhnak a tlinmi kha kan hmuh lai.—Salm 37:10, 11.Baibal nih hitin bia a kan kamh: “Pathian duhnak a tuahmi cu zungzal in an nung.” (1Johan 2:17) Pathian nih zeidah tuah seh ti aan duh?  Pathian le a Fapa Jesuh kong kha cawng. Pathian sin thla a cam lioah Jesuh nih hitin a ti: “Pathian taktak a simi nangmah hngalh le nangmah nih na thlahmi Jesuh Khrih hngalh hi zungzal nunnak cu a si.” (Johan 17:3) Pathian le Jesuh kha zeitindah kan “hngalh” khawh hna? Baibal hlathlainak thawngin le Baibal lamhruainak ningin kan nunnak thawngin kan hngalh khawh hna.* Baibal ah nunnak a kan Petu, Sertu, Jehovah Pathian i a ruahnak hna aa tel. (Lamkaltu 17:24, 25) Cun Baibal ah “zungzal nunnak bia” a kan cawnpiaktu Pathian Fapa, Jesuh kong zong aa tel.—Johan 6:67-69.  Jesuh tlanhnak man raithawinak kha zum. Jesuh vawleicung a ratnak cu ‘mi tampi an rian ṭuanpiak awk le annih tlanhnak caah a nunnak pek awkah’ a si. (Matthai 20:28) Jesuh tlanhnak man raithawinak nih vawlei Paradis ah zungzal nun dingin lam a kan hunpiak.* (Salm 37:29) Jesuh nih hitin a ti: “Pathian nih vawlei hi a dawt hringhran caah a Fapa ngeihchunte kha a pek, cucaah amah a zummi paoh cu an thi lai lo, zungzal nunnak an ngei lai.” (Johan 3:16) Asinain Jesuh zumhnak men lawngin a za lo ti kha philhhlah. ‘Amah kha zumh taktak’ a hau. Cun a cawnpiaknak ningin le a Pa duhnak ning zongin nun a hau.—Matthai 7:21; Jeim 2:17.  Pathian he a ṭhami hawikomhnak ngeih i zuam. Pathian nih ka naih hna sehlaw ka hawikom si hna seh ti a kan duh. (Jeim 2:23; 4:8) Pathian cu zungzal in a nungmi a si. Zeitikhmanh ah a thi bal lo i a hawile zong zungzal in nung hna seh ti a duh. Pathian nih amah a kawlmi vialte hna caah a duhnak kha Baibal ah hitin a langhter: “Zungzal in thluachuah in um ko hna seh.”—Salm 22:26.A Hmaan Lomi Ruahnak: Minung zuamnak thawngin zungzal nunnak hmuh khawh a si.A Hmaanmi: Sii lei ṭhanchonak cheukhat nih minung nunnak cu a sauter khawh deuh ko nain zungzal nunnak hmuh dingin cun an tuah kho lo. Pathian cu “nunnak vialte hram” a si caah amah lawng nih zungzal nunnak a kan pek khawh. (Salm 36:9) Pathian nih ‘thihnak cu zungzal ca in ka hrawh lai’ i zumhfek tein a ummi dihlak kha zungzal nunnak ka pek hna lai tiah bia aa kam.—Isaiah 25:8; 1Johan 2:25.A Hmaan Lomi Ruahnak: Miphun cheukhat lawng zungzal in an nung lai.A Hmaanmi: Pathian cu thleidannak a ngei lo. Mah canah, “mi zei miphun chungmi hmanh a si ah, amah a ṭihmi paoh le dinnak a tuahmi paoh cu a cohlan ko hna.” (Lamkaltu 10:34, 35) Zei bantuk miphun le hnulei nunphung a ngeimi an si hmanhah Pathian nawl a ngaimi vialte cu zungzal nunnak an hmu lai.A Hmaan Lomi Ruahnak: Zungzal nunnak cu mi a simh lai.A Hmaanmi: Zungzal nunnak cu a kan dawtu le i nuam hna seh ti a kan duhtu Pathian sinin a rami a si. (Jeim 1:17; 1Johan 4:8) Pathian nih kan i nuamh nakhnga sullam a ngeimi rian kan herh ti kha a hngalh. (Phungchimtu 3:12) Vawleicung ah zungzal in a nung dingmi hna nih anmah le an dawtmi hna caah ṭhatnak a chuahter hngami, lungsinak a pemi le sullam a ngeimi rian an ngei lai tiah Pathian nih bia aa kam.—Isaiah 65:22, 23.Mah lengah zungzal nunnak a hmumi hna nih Sertu kong le a sermi khuaruahhar thil kong hna kha a thar in an cawn peng rih lai. Minung cu zungzal nun duhnak le Pathian kong hngalh duhnak lungthin he ser kan si. Asinain “Pathian nih a tuahmi kha tling tein hngalh khawhnak kha cu a kan pe lo.” (Phungchimtu 3:10, 11) Cucaah zungzal nunnak a hmumi hna nih hngalh duh awk a simi thil cawn ding le tuah ding an ngei peng lai.Hebru biafang neʹphesh le Greek biafang psy·kheʹ kha Baibal cheukhat ah “thlarau” tiah an leh. Hebru biafang ningin “thaw a ngeimi thilnung” tiah sullam a ngei i Greek biafang ningin “nunnak a ngeimi” tiah sullam a ngei.* Cucaah mah Hebru biafang le Greek biafang nih pum chungah a ummi, thih hnuah a nung rihmi kha a chim duhmi a si lo. A nungmi kha a chim duhmi a si. Cucaah Baibal lehnak tampi nih neʹphesh le psy·kheʹ kha a konglam cungah i hngat in “nunnak,” “minung,” “thilnung” le “keimah” ti bantukin a phunphun in an leh. Baibal nih neʹphesh le psy·kheʹ kha zei bantuk sullam in dah a hman ti kha zohhmanh u sih:Adam cu thlarau pek a si lo—a nungmi mi pakhat a hung si  Jehovah Pathian nih hmasa bik mipa Adam kha a ser tikah “mipa cu a hung nung” tiah Baibal nih a ti. (Genesis 2:7) Cucaah Adam cu thlarau pek a si lo, mah canah nunnak a ngeimi minung a hung si.  Baibal nih thlarau kha rian a ṭuan khomi, thil a khong khomi, a ei khomi, nawlbia a zul khomi le ruak a tawng khomi in a langhter. (Levitikas 5:2; 7:20; 23:30; Deuteronomi 12:20; Rom 13:1, King James Version) Mah tuahsernak hna cu a nungmi minung lawng nih an tuah khawh.Thlarau cu a thi kho lomi a si maw?A si lo, thlarau cu a thi kho. Baibal caang tampi nih thlarau kha a thi khomi in an langhter. Tahchunhnak cheukhat hi zohhmanh u:  “A sualmi thlarau cu a thi lai.”—Ezekiel 18:4, 20, Judson Bible.  Hlanlio Israel chan ah sualnak ngan a tuahmi hna caah dantatnak cu “an thlarau [nunnak] thlei a si.” (Exodus 12:15, 19; Levitikas 7:20, 21, 27; 19:8, King James Version) Mah pa cu “thah a si hrimhrim lai.”—Exodus 31:14.  Baibal caang cheukhat ah miruak caah “a thimi thlarau” timi biafang a hman. (Levitikas 21:11; Nambar 6:6, NW a tanglei fianternak) A hramthawk Hebru holh ah neʹphesh asiloah “thlarau” tiah a hmannak mah Baibal caang hna kha Baibal lehnak tampi nih “miruak” asiloah “mithi” tiah an leh.“Thlarau” cu “nunnak” ti sullam a ngeiBaibal nih “thlarau” kha mah he a sullam aa khatmi “nunnak” ti zongin a hman. Tahchunhnak ah, Job 33:22 ah Hebru biafang “thlarau” (neʹphesh) caah mah he aa lomi “nunnak” kha a hman. Cu bantukin mi pakhat i thlarau asiloah nunnak cu ṭih a nung asiloah a sung kho tiah Baibal nih a langhter.—Exodus 4:19; Biaceihtu 9:17; Filipi 2:30.“Thlarau” cu nunnak timi sullam a ngei ti kha kan hngalhthiam ahcun ‘a thaw a cah pah khin’ tiah aa ṭialmi Baibal caang kha hngalhthiam awkah a kan bawmh lai. (Genesis 35:18) Mah cu langhternak bia a si i mi pakhat nunnak a dongh lai kha a langhtermi a si. Cucaah Baibal lehnak cheukhat nih Genesis 35:18 ah aa telmi mah biafang kha “hmanung bik a thaw” tiah an leh.—Good News Translation; New Jerusalem Bible.A thi kho lomi thlarau zumhnak cu khoika in dah a rat?Khrihfaram hna nih an pommi a thi kho lomi thlarau zumhnak cu Baibal in si loin hlanlio Greek mi hna ruahnak in a rami a si. Encyclopædia Britannica nih hitin a ti: “Thlarau kong he aa tlaiin Baibal langhternak cu thaw dawpnak le chuahnak he aa pehtlai. Hmuh khawh, tawngh khawh a si lomi thlarau le hmuh khawh, tawngh khawh a simi pum tiah aa dang tein a langhter. Pum le thlarau aa khat lo timi Khrihfa zumhnak cu hlanlio Greek mi hna sinin aa thawkmi a si.”Pathian nih a cawnpiaknak ah a thi kho lomi thlarau ti bantuk minung ruahnak hna he fonh a simi kha a ngaithiam lai lo. Baibal nih hitin ralrin a kan pek: “Minung nih pakhat le pakhat an i cawnpiak chin lengmangmi chungin a chuakmi minung fimnak, santlaihnak zeihmanh a ngei lomi fimnak, hlennak menmen a simi cu hmangin, ahohmanh nih sal ah in ser hna hlah seh.”—Kolose 2:8.Pathian nih zumhfekmi Khrihfa hna lakin mi cheukhat kha milu rikhiah in a thim hna, annih cu an thih hnuah van ah an tho ṭhan lai. (1Peter 1:3,4) Thim a simi hna nih zumhfek tein um peng le an tuahsernak kip ah thiang tein um peng a hau. Cutin a si lo ahcun vancung an ro kha hmuh awkah sining an tlinh kho lai lo.—Efesa 5:5; Filipi 3:12-14.Vancung ah zeidah an tuah lai?Jesuh he kum 1,000 chung siangpahrang le tlangbawi rian an ṭuan lai. (Biathlam 5:9, 10; 20:6) Annih nih “vawlei thar,” asiloah vawlei lei a uk dingmi “van thar,” asiloah vancung cozah kha an dirh lai. Mah lengah Pathian i a hramthawk aa tinhnak ningin mi vialte kha dinnak hmuh ṭhan awkah an bawmh hna lai.—Isaiah 65:17; 2Peter 3:13.Vancung ah a tho ṭhan dingmi cu pa zeizat dah an si?Baibal nih vancung ah a tho ṭhan dingmi cu 144,000 an si tiah a ti. (Biathlam 7:4) Biathlam 14:1-3 ah ṭialmi langhnak ah lamkaltu Johan nih “Zion Tlang i Tuufa a dir komi kha ka hmuh; a sinah cun mi 144,000 an um” tiah a ti. Langhnak chung i “Tuufa” timi cu a tho ṭhanmi Jesuh kha a si. (Johan 1:29; 1Peter 1:19) “Zion Tlang” timi cu Jesuh he vancung ah uktu a ṭuanṭi dingmi 144,000 le Jesuh i a dirhmun kha a si.—Salm 2:6; Hebru 12:22.Pathian Pennak ah Khrih he ukṭi dingin ‘a kawh hna i a thimmi hna’ cu “tuurun hmete” kha an si. (Biathlam 17:14; Luka 12:32) Cucaah Jesuh i a tuu dihlak he tahchunh ahcun annih cu mi tlawmte an si lai ti a fiang.—Johan 10:16.Vancung a kai dingmi hna he aa tlaiin a hmaan lomi ruahnakA hmaan lomi ruahnak: Miṭha vialte vancung an kai dih lai.A hmaanmi: Miṭha tam deuh cu vawleicung ah zungzal in an nung lai tiah Pathian nih bia aa kam.—Salm 37:11, 29, 34.  Jesuh nih “ahohmanh vancung i a kaimi an um bal lo” tiah a ti. (Johan 3:13) Cucaah Jesuh hlanah a thimi Abraham, Moses, Job le David ti bantuk miṭha pawl cu van ah an kai lo ti kha a langhter. (Lamkaltu 2:29, 34) Mah canah vawleicung nunnak ah thawhṭhan dingin ruahchannak an ngei.—Job 14:13-15.  Vancung thawhṭhannak kha “mithi thawhter an si a pakhatnak” tiah auh a si. (Biathlam 20:6) Mah nih a dang thawhṭhannak a um rih ti kha a langhter. Mah cu vawleicung thawhṭhannak a si.  Baibal nih Pathian Pennak uknak tangah cun “thihnak a um ti lai lo” tiah a kan cawnpiak. (Biathlam 21:3,4) Vancung ah cun thihnak a um bal lo caah mah biakam cu vawlei he aa pehtlaimi a si.A hmaan lomi ruahnak: Mikip nih van ah maw kan um lai, vawlei ah dah ti kha an i thim kho.A hmaanmi: ‘Cunglei nunnak i kawhnak,’ phundang cun vancung nunnak cu zei bantuk zumhfekmi Khrihfa hna nih dah an hmuh lai ti kha Pathian lawng nih bia a khiah khawh. (Filipi 3:14) Cucaah thim an simi cu anmah duhnak le hmuitinh ruangah a si lo.—Matthai 20:20-23.A hmaan lomi ruahnak: Vawleicung i zungzal nunnak ruahchannak cu vancung kai awkah aa tlak lomi, a nauta deuhmi pawl pekmi laksawng a si.A hmaanmi: Pathian nih vawleicung ah zungzal nunnak a hmu dingmi hna kha “ka mi” le ‘thluachuah ka pekmi’ tiah a auh hna. (Isaiah 65:21-23) Annih nih vawleicung paradis ah a tlingmi minung in zungzal nun ding timi minung ca i a hramthawk Pathian tinhnak kha tlinternak caanṭha an hmu lai.—Genesis 1:28; Salm 115:16; Isaiah 45:18.A hmaan lomi ruahnak: Biathlam chung i 144,000 cu langhternak nambar men a si, a ca ningin lak khawh a si lo.A hmaanmi: Biathlam cauk ah nambar hna kha langhternak in a hman ko nain nambar cheukhat tu cu a biafang ningin a hman. Tahchunhnak ah, “Tuufa lamkaltu pahleihnih hna min” tiah a langhter. (Biathlam 21:14) Cu bantukin 144,000 zong a ca ningin lak khawh a si tiah biachahnak tuah awkah a ruang ṭha hna a um.Biathlam 7:4 ah “hmelchunhnak an khenhmi [asiloah, vancung nunnak hmu dingin thimmi] hna cu 144,000 an si” tiah a langhter. Mah Baibal caang a cungtang bia ah a pahnihnak phu cu “mibu nganpi, ahohmanh nih a rel in an rel cawk lomi” tiah i thleidang ngaiin a langhter. Mah “mibu nganpi” zong Pathian sinin khamhnak a hmumi an si. (Biathlam 7:9, 10) 144,000 cu langhternak nambar a si i a ca ningin lak khawh lomi a si ahcun mah phu pahnih he aa tlaiin i thleidang ngaiin a langhtermi cu sullam a ngei lai lo.*Mah lengah 144,000 cu ‘minung hna lakin tlanhmi, pekchanh hmasa bikmi’ an si tiah a ti. (Biathlam 14:4) “Pekchanh hmasa bikmi” timi biafang nih mi tlawmpal lawng a simi aiawhtu pawl kha a chim duhmi a si. A rel in rel cawk lomi vawleicung rammi pawl kha vancung in Khrih he a ukṭi dingmi hna he aa tlaiin cutin a langhtermi cu aa tlak tukmi a si.—Biathlam 5:10.Baibal ah Greek biafang a·naʹsta·sis kha “thawhṭhannak” tiah a leh. Mah cu “thawhṭhan” asiloah “dir ṭhan” timi sullam a ngei. A tho ṭhanmi pakhat cu thihnak in a hung tho lai i a thih hlan bantuk khan a si ṭhan lai.—1 Korin 15:12, 13.Biakam Hlun tiah auhmi Hebru Baibal ah “thawhṭhannak” timi biafang a um lo nain mah kong he aa tlaiin a chimmi cu a um. Tahchunhnak ah, Job nih hitin a ti: “Mi cu a thih ahcun a nung ṭhan kho lai maw? Cucaah ka rian cu zeitluk in a sau hmanhah ka lung a dong lai lo i Ka luatnak ding cu ka rak hngah ṭheuṭheu ko lai.”—Job 14:13-15; Isaiah 26:19; Daniel 12:2, 13.Mithi cu khoika ah dah an thawhṭhan lai? Mi cheukhat cu Khrih he siangpahrang ṭuanṭi dingin van ah an tho ṭhan lai. (2Korin 5:1; Biathlam 5:9, 10) Baibal nih mah kha “mithi thawhter an si a pakhatnak” tiah a auh caah a dang thawhṭhannak a um rih ti kha kan hngalh khawh. (Biathlam 20:6) Mah thawhṭhannak cu vawleicung ah a si lai. Mi tlawmte lawng van ah thawhter an si lai i tam deuh cu vawlei ah thawhter an si lai.—Salm 37:29.Zeitindah thawhter an si lai? Pathian nih Jesuh kha mithi thawhter khawhnak ṭhawnnak a pek. (Johan 11:25) Jesuh nih “thlan chung i a ummi mithi vialte” kha a nunter ṭhan hna tikah pakhat cio i an sining le cinkennak thluak kha a pek ṭhan hna lai. (Johan 5:28, 29) Van ah thawhter a simi hna cu mit in hmuh khawh lomi thlarau pum in an tho lai. Vawleicung ah thawhter a simi hna cu a ngan a dam i a tlingmi pum in an tho lai.—Isaiah 33:24; 35:5,6; 1Korin 15:42-44, 50.Ahote dah a tho ṭhan lai? Baibal nih “miṭha he, miṭhalo he thihnak in kan tho ṭhan dih lai” tiah a ti. (Lamkaltu 24:15) Miṭha timi ah Noah, Sarah le Abraham ti bantuk zumhfekmi hna an i tel. (Genesis 6:9; Hebru 11:11; Jeim 2:21) Miṭhalo timi ah Pathian phunglam cawn awk le zulh awkah caanṭha hmu loin a thimi hna an i tel.Asinain sualnak a tuah i a nunning aa thleng lomi hna cu an tho ṭhan ti lai lo. Cu bantuk mi hna cu an thih tikah zungzal in hrawh an si i thawhṭhannak ruahchannak an ngei lo.—Matthai 23:33; Hebru 10:26, 27.Zeitik ah dah thawhter an si lai? Van ah a tho ṭhan dingmi hna cu 1914 in aa thawkmi, Khrih a rat caan chungah an tho lai tiah Baibal nih a chimchung. (1Korin 15:21-23) Vawleicung ah a tho ṭhan dingmi hna cu Jesuh Khrih Kum Thongkhat Uknak chungah an tho ṭhan lai. Mah tikah vawlei pumpi cu aa dawh tukmi Paradis ah a cang ṭhan lai.—Luka 23:43; Biathlam 20:6, 12, 13.Zeicah thawhṭhannak cu zumh awk a tlak? Baibal nih mit in hmuhmi a thoṭhanmi minung pakua kong kha a dikthiar in a chim. (1Siangpahrang 17:17-24; 2Siangpahrang 4:32-37; 13:20, 21; Luka 7:11-17; 8:40-56; Johan 11:38-44; Lamkaltu 9:36-42; Lamkaltu 20:7-12; 1Korin 15:3-6) Jesuh nih Lazaruh a thawhtermi cu a hleiin cinken awk tlak a si. A thihnak in nili hnuah mibu hmaiah Jesuh nih khuaruahhar lam in a thawhter. (Johan 11:39, 42) Jesuh a ralchanhtu hna hmanh nih mah kha an al kho lo. Cucaah Jesuh le Lazaruh kha thah ding hmanhin khua an khan.—Johan 11:47, 53; 12:9-11.Pathian nih mithi a thawhter khawh hna i thawhter zong a duh hna ti kha Baibal nih a langhter. Pathian nih ri a ngei lomi cinkennak a thluak chungah thawhter a duhmi hna i an konglam a dikthliar kha aa cinken. Annih kha a ṭhawnnak hmangin a thawhter ṭhan hna lai. (Job 37:23; Matthai 10:30; Luka 20:37, 38) Pathian nih mithi kha a thawhter khawh hna i thawhter zong a duh hna. Hmailei thawhṭhannak kong Baibal nih a chim tikah Pathian kong he aa tlaiin hitin a ti: “Na kut tuahmi thil cu hmuh na ka duh lai.”—Job 14:15.Thawhṭhannak he aa tlaiin a hmaan lomi ruahnak hnaA hmaan lomi ruahnak: Thawhṭhannak timi cu pum le thlarau aa fonh ṭhanmi kha a si.A hmaanmi: Baibal ningin mi pakhat cu a thih tikah a um ti lo, a thi kho lomi thlarau zong a um lo. (Phungchimtu 9:5, 10) Cucaah mi pakhat a thawhṭhan tikah pum le thlarau fonh ṭhanmi kha a si lo. Pathian nih a thar in a ser ṭhanmi a si. A hmaan lomi ruahnak: Mi cheukhat cu an thawhle cangka in hrawh ṭhan colh an si lai.A hmaanmi:  Baibal nih “ṭhatlonak a tuahmi kha an tho ve lai i sualphawt an si lai” tiah a ti. (Johan 5:29) Asinain mah biaceihnak cu an thih hlan i an rak tuahmi cungah si loin an thawhṭhan hnu i an tuahmi thil cungah aa hngat lai. Jesuh nih hitin a ti: “Biatak kaan chimh hna, mithi nih Pathian Fapa aw an theih i a thimi paoh an nun lainak caan kha a ra lio i a phan cang.” (Johan 5:25) An thawhṭhan hnuah an cawnmi kong ‘a theimi’ asiloah a zulmi hna cu “nunnak cauk” chungah an min khumh a si lai.—Biathlam 20:12, 13.A hmaan lomi ruahnak: An thawhṭhan tikah a hmasa an pum thengte in an tho ṭhan lai.A hmaanmi: Mi pakhat a thih tikah a pum cu duhsah tein a rawk i a tlau.—Phungchimtu 3:19, 20.Tuchan ah a cangmi leiser ral hi Pathian nih a chuahtermi a si lo, asinain leiser ral a tongmi hna cungah zaangfahnak a ngei. Pathian Pennak nih a hrawh dingmi thil hna lakah leiser ral cu pakhat a si ve. Atu zongah Pathian nih leiser ral ruangah harnak a tongmi hna kha hnemhnak a pek hna.—2Korin 1:3.Leiser ral cu Pathian dantatnak a si lo tiah zeicah kan ti khawh?Leiser ral cu donghnak caan i hmelchunhnak pakhat a si maw?Leiser ral a tongmi hna kha Pathian nih zeitindah a bawmh hna?Leiser ral caah i timhchung dingin Baibal nih a kan bawm kho maw?Leiser ral a tongmi pawl hnemhnak a pemi Baibal caang hnaLeiser ral le Baibal ah langhtermi Pathian hmanmi ṭhawnnak cu aa dang. Leiser ral nih cun zeithil poah kha a hrawh dih hna. Asinain Pathian nih a ṭhawnnak hmangin dan a tat hna tikah miṭhalo pawl lawng a hrawh hna. Tahchunhnak ah, Pathian nih hlanlio Sodom le Gomorrah khua a hrawh lioah miṭha a simi Lot le a fanule pahnih kha a rak khamh hna. (Genesis 19:29, 30) Pathian nih pakhat cio i an lungthin kha a hngalh i miṭhalo tiah a hmuhmi hna lawng kha a hrawh hna.—Genesis 18:23-32; 1Samuel 16:7. Leiser ral cu ralrinnak pek hmasa loin a chuak tawn. Asinain Pathian nih cun miṭhalo pawl kha a hrawh hna hlanah ralrinnak a pek hmasa hna. Mah ralrin peknak a zulmi hna cu luatnak caanṭha an hmu.—Genesis 7:1-5; Matthai 24:38, 39. Minung ruangah leiser ral a chuak tawn. Zeitin in dah? Pawngkam thil hna an hrawhnak thawngin le lihnin, tilian le khuacaan a chiatnak hmun hna ah inn an saknak thawngin a si. (Biathlam 11:18) Cu bantuk minung tuahsernak hna ruangah Pathian kha mawhchiat awk a si lo.—Phungthlukbia 19:3.A si. Baibal nih “chan donghnak” asiloah “ni hmanung bik” caan chungah leiser ral a um lai tiah a chim chung. (Matthai 24:3; 2Timote 3:1) Tahchunhnak ah, atu kan chan he aa tlaiin Jesuh nih hitin a ti: “A kenkip ah mangṭam le lihnin a tlung lai.” (Matthai 24:7) A rauhhlan ah Pathian nih leiser ral i telin sifah harnak vialte kha a hrawh dih cang lai.—Biathlam 21:3,4.Pathian nih Baibal hmangin a hnemh hna. Pathian nih a kan dawt caah harnak kan ton tikah a ngaih a chia tiah Baibal nih a ti. (Isaiah 63:9; 1Peter 5:6,7) Cun hmailei ah leiser ral a um ti lai lo ti zongin bia a kan kamh.—“Leiser ral a tongmi pawl hnemhnak a pemi Baibal caang hna” timi ah zoh. Pathian nih harnak a tongmi hna kha amah a biami hna hmangin a bawmh hna.  Pathian nih Jesuh aa zohchunhmi vawleicung i amah a biatu hna kha a hman hna. Jesuh nih “lung a kuaimi” le “a ngaih a chiami” kha a hnemh hna lai tiah Baibal nih a chimchung. (Isaiah 61:1,2) Pathian a biami hna zong nih cutin an tuah ve.—Johan 13:15.Pathian nih harnak a tongmi pawl an herhmi thilri bawmh awkah amah a biatu hna kha a hman hna.—Lamkaltu 11:28-30; Galati 6:10.A kan bawmh khawh. Baibal cu leiser ral ca, i timhchungnak caah ṭialmi a si lo nain mah ah bawmhnak a kan pe khomi phunglam pawl a um. Tahchunhnak ah: Leiser ral a chuah tikah zeidah tuah ding timi timhtuahnak ngei. “Mifim nih cun harnak a rat kha a hmuh tikah hrial khawhnak aa zuam” tiah Baibal nih a ti. (Phungthlukbia 22:3) Harnak kan ton hlanin zeidah tuah ding timi timhtuahnak ngeih cu fim a si. Mah i timhtuahnak ah i tlikpi khawh colh dingmi, a herhmi thil pawl sanhmi bag i chiah cia ding le i tonnak ding hmun chimh cianak aa tel. Thilri chawva nakin nunnak kha sunsak deuh. Baibal nih hitin a ti: “Zeidah vawlei ah hin kan hun i chuahpi? Zeihmanh kan i chuahpi lo. Cu bantukin hi vawlei in kan kal tik zongah zeihmanh kan i kalpi kho lai lo.” (1Timote 6:7,8) Lerser ral in kan luat nakhnga kan inn le thilri chawva pawl kha kaltak a hau men lai. Thilri chawva nakin kan nunnak cu a biapi deuh tukmi a si ti kha kan i cinken awk a si.—Matthai 6:25.Baibal nih donghnak caan ah zawtnak (pul rai i telin chawnh khawhmi zawtnak) a tlung lai tiah a chimchung. (Luka 21:11) Cu bantuk pul rai cu Pathian sinin a rami dantatnak a si lo. A tak ti ahcun a Pennak thawngin Pathian nih a rauhhlan ah pul rai i telin zawtnak vialte kha a hloh dih cang lai.Baibal nih pul rai he aa tlaiin a chimchung maw?Pathian nih zawtnak in mi kha dan a tat bal hna maw?Tuchan i pul rai cu Pathian sinin a rami dantatnak a si maw?Pul rai hi a dong te lai maw?Zawtnak he aa tlaimi Baibal caang hnaBaibal nih COVID-19, AIDS le Spain raifanh ti bantuk pul rai asiloah zawtnak he aa tlaiin cuset khaset in cun a chimchung lo. Asinain “ngal-eu zawtnak” le “rai” a tlung lai tiah a chimchung. (Luka 21:11; Biathlam 6:8) Mah cu “ni hmanung bik” asiloah “atu chan donghnak ding hmelchunhnak” lakah aa telmi an si.—2 Timote 3:1; Matthai 24:3.Thil sining cheukhat ah Pathian nih mi pawl dantat awkah zawtnak a hmannak kong kha Baibal nih a langhter. Tahchunhnak ah, mi cheukhat kha thinghmui zawtnak in dan a tat hna. (Nambar 12:1-16; 2Siangpahrang 5:20-27; 2Chanrelnak 26:16-21) Asinain cu bantuk dantatnak cu sualnak a ngei lomi hna cungah a tlung lo. Mah canah Pathian a ralchanhmi hna cung lawngah a tlungmi dantatnak a si.A si lo. Mi cheukhat nih mi pawl dantat awkah Pathian nih pul rai le a dang zawtnak hna a hman tiah an ti. Asinain Baibal nih cutin a chim lo. Zeicah?A ruang pakhat cu hlanlio ah siseh, atu ah siseh Pathian a biami cheukhat cu zawtfahnak an tong. Tahchunhnak ah, zumhfekmi Timote cu ‘a paw a fak lengmang.’ (1Timote 5:23) Asinain Baibal nih mah cu Pathian mithmaiṭha sunghnak hmelchunh a si tiah a chim lo. Cu bantukin tuchan i zumhfekmi Pathian salle cheukhat zong zawtfahnak an tong. Thil sining tam deuh ahcun aa tlak lomi caan le aa tlak lomi hmun i an um caah a si.—Phungchimtu 9:11.Mah lengah Pathian nih mi ṭhalo pawl dan a tat hna lainak caan cu a phan rih lo tiah Baibal nih a kan cawnpiak. Mah canah kannih cu “khamhnak hmuh ni” ah kan nung—mah cu Pathian nih amah he i naih awk le khamhnak hmuh awkah mi vialte a sawm hnanak caan kha a si. (2Korin 6:2) Cutin a sawm hnanak lamkhat cu vawleicung pumpi ah “Pennak kong Thawngṭha” chimnak thawngin a si.”—Matthai 24:14.A dong lai. Baibal nih zawtnak a um ti lai lonak caan a phan lai tiah a chimchung. A Pennak uknak tangah Pathian nih zawtnak vialte a hloh dih cang lai. (Isaiah 33:24; 35:5, 6) Ngaihchiatnak, fahnak le thihnak hna a hloh dih cang lai. (Biathlam 21:4) Cun a thimi hna zong kha a tlingmi uknak tang i hi vawlei ah ngandam tein an nun khawh nakhnga a thawhter ṭhan hna lai.—Salm 37:29; Lamkaltu 24:15.Matthai 4:23: “Jesuh cu Galili ram dihlak ah khan aa chawk i an pumhnak inn ah khan a cawnpiak hna i Vancung Pennak Thawngṭha Bia kha a chimh hna i zawtnak le fahnak a ingmi a phunphun kha a damter hna.”A sullam: Jesuh tuahmi khuaruahhar thil cu a rauhhlan ah Pathian Pennak nih minung caah a tuah hngami thil hna muithlam a si.Luka 21:11: “Ngal-eu zawtnak a tlung lai.”A sullam: Chawnh khawhmi zawtnak cu ni hmanung bik hmelchunhnak lakah aa tel ve.Biathlam 6:8: “Ka hun zoh i rang rau diapduap pakhat ka hmuh. A cung i aa citmi cu a min ah Thihnak a si i Hell nih a hnulei in a zulh. . . . uknak nawl kha pek an si i . . . rai in . . . mi thah khawhnak nawl kha pek an si.”A sullam: Biathlam cauk chung i rang aa citmi pali nih atu kan chan ah a tlung dingmi rai hna kha an langhter.Mah biahalnak a tuahmi hna cu sunghnak nganpi a tongmi an si caah a phi hngalh le hnemhnak a herhmi an si. Cheukhat nih mi tampi thahnak cu minung ṭhatlonak lakah a sang bikmi a si tiah an hmuh. Cucaah Pathian kha zumh awkah an i harh.A hmaan lomi ruahnak: Mi tampi thahnak hi zeicah Pathian nih umnak nawl a awnh ti biahalnak tuah cu a palh.A hmaanmi: Zumhfekmi hna zong nih zeicah Pathian nih ṭhatlonak umnak nawl a awnh timi biahalnak kha an rak tuah. Tahchunhnak ah, profet Habakkuk nih Pathian kha hitin a rak hal: “Zeicahdah ṭhatlonak hi vialte hi na ka hmuhter ... ? Rawhralnak le zaang-ennak nih an ka chuah hnawh.” (Habakkuk 1:3) Mah tikah Pathian nih Habakkuk kha sualphawt canah mah a biahalnak kha mi vialte nih rel khawh awkah Baibal ah a ṭialter. A hmaan lomi ruahnak: Minung tonmi sifah harnak hi Pathian nih zei ah a rel lo.A hmaanmi: Pathian nih ṭhatlonak le mah ruangah a chuakmi harnak hna kha a huat. (Phungthlukbia 6:16-19) Noah chan ah vawleicung i a karhmi ṭhatlonak ruangah Pathian cu “a ngaih a chia.” (Genesis 6:5, 6) Cucaah Mi Tampi Thahnak he aa tlai zongin Pathian cu a ngaih a chia tuk lai ti a fiang.—Malakhi 3:6. A hmaan lomi ruahnak: Mi Tampi Thahnak cu Pathian nih Judah mi dan a tat hnanak a si.A hmaanmi: Kumzabu pakhatnak ah Pathian nih Rom mi kha Jerusalem khua hrawhnak nawl a rak awnh hna. (Matthai 23:37–24:2) Mah caan thawkin Pathian nih miphun pakhat kha a hleiin mithmai ṭha a pe ti lo asiloah dan a tat ti lo. Pathian hmuhnak ah “Judah mi le Jentail mi tiin i thleidannak zeihmanh a um lo.”—Rom 10:12. A hmaan lomi ruahnak: Dawtnak le ṭhawnnak tling a ngeimi Pathian a um ahcun Mi Tampi Thahnak a um nakhnga lo a tuah ko lai.A hmaanmi: Pathian nih sifah harnak hi a chuahtermi a si lo nain a caan ah chikkhat umnak nawl a awnh.—Jeim 1:13; 5:11.Pathian nih minung tonmi sifah harnak umnak nawl a awnh caah Mi Tampi Thahnak zong umnak nawl a awnhmi a si. Mah cu a hramthawk minung hna sinin aa thawkmi a hmaan, hmaanlo kong tawnghthamnak caah a si. Baibal nih atu vawlei uktu cu Pathian si loin Satan a si tiah fiang tein a langhter. (Luka 4:1, 2, 6; Johan 12:31) Baibal nih a langhtermi a hrampi a kong pahnih nih Mi Tampi Thahnak Pathian nih umnak nawl a awnhnak a ruang kha a fianter. Pathian nih minung a ser tikah zalong tein thimnak nawl a pek. Pathian nih hmasa bik minung, Adam le Evi sinin zeidah aa ruahchan ti kha a chimh hna nain a nawl ngaih awkah a hnek hna lo. Anmah tein a ṭha le a chia kha an i thim. A ṭha lomi an i thim ruang—le minung tuanbia ah anmah bantukin a ṭhalomi aa thimmi hna ruangah harnak a chuak. (Genesis 2:17; 3:6; Rom 5:12) Cauk pakhat (Statement of Principles of Conservative Judaism) nih hitin a ti: “Vawleicung i a ummi sifah harnak tam deuh cu pek kan simi zalong tein thimnak nawl kha ningcang loin kan hman caah a si.” Pathian nih kan zalonnak kha lakpiak ṭhan canah amah tel loin minung kha mah tein i tlangtlak awkah caan a pek. Mi Tampi Thahnak ruangah a chuakmi sunghnak vialte kha Pathian nih a tawnghtham khawh i a tawngh zong a tawnghtham lai. Mi Tampi Thahnak ah thah a tongmi hna i telin mithi nuai tampi kha Pathian nih ka nunter ṭhan hna lai tiah bia aa kam. Mi Tampi Thahnak in a luatmi nih an tonmi ṭih a nung tukmi hmuhtonnak hna zong a philhter hna lai. (Isaiah 65:17; Lamkaltu 24:15) Minung cung i Pathian dawtnak nih mah biakam a tling lai ti kha a kan zumhter.—Johan 3:16.Mi Tampi Thahnak in a luatmi hna cu Pathian nih ṭhatlonak umnak a awnhnak a ruang le mah ruangah a chuakmi thil hna kha a tawnghtham lai timi hngalhnak nih zumhfek tein um peng awkah a bawmh hna.Aan bawmh khawh! Baibal cu “lung a dongmi lung ṭhawnnak a pe tawntu Pathian” sinin a rami a si. (2Korin 7:6) Baibal cu lungthinlei ngandamnak cauk a si lo nain mahle mah i thah duhnak lungput kha tei awkah aan bawmh khawh. Mah ah aa telmi zulh awk tlak ruahnak cheuhnak hna nih aan bawmh khawh.Baibal ah zulh awk a tlakmi zei ruahnak cheuhnak dah a um?Baibal nih thih a duhmi hna kong kha a langhter maw?Zei Baibal caang nih dah mahle mah i thah duhnak kha tei awkah aan bawmh?Kan hawi pakhat nih “thih ka duh” tiah a ti ah tah zeitin?Mahle mah i thah dingin aa tim balmi ka si ah tah zeitin?● Na intuarnak kha phuang.Baibal chimmi: “Hawikom nih cun zei tik paohah dawt zungzal a si, u le nau cu harnak i hrawm awkah hrin kan si.”—Phungthlukbia 17:17.A sullam: Lungthinlei in fahnak kan tuar tikah midang sinin bawmhnak kan herh.Kan intuarnak kha kan phuan lo ahcun inkhawh ti lo tiangin kan caah thilrit a hung si kho. Asinain na intuarnak kha na phuan ahcun na inmi fahnak a zor deuh lai i hrimhnak na hmu lai.Mah hi tuahchunh: Na chungkharmi asiloah na zumhmi na hawi pakhatkhat sinah tuni ah phuang colh.* Na intuarnak kong kha ca in ṭialnak thawng zongin cutin na tuah khawh.● Siilei in bawmhnak hal hna.Baibal chimmi: “A dammi nih cun siibawi an herh lo, a zawmi lawng nih khan an herh.”—Matthai 9:12.A sullam: Kan zawt tikah sii thlop kan hau.Mahle mah i thah duhnak lungput cu lungthinlei zawtnak hmelchunh a si. Pumsalei zawtnak bantuk a si caah ningzah awk a si lo. Lungthinlei zawtnak cu thlop khawh a si ko.Mah hi tuahchunh: A thiammi siibawi sinah a rannak in bawmhnak hal.● Pathian nih aan zohkhenh ti kha philh hlah.Baibal chimmi: “Pithlung panga cu pia hnih ah an zuar hna a si lo maw? Asinain an lak i pakhat hmanh khi Pathian nih a philhmi hna an um lo. Nan lu cung samfa hmanh kha a rel dih hna. Cucaah nan thinphang hlah u: pithlung tampi nakin pei nan sun deuh cu!”—Luka 12:6,7.A sullam: Pathian caah na sunglawi tuk.Na li a leng ko lai nain Pathian nih na tonmi thil kha a hmuh dih. Nun duhnak lungthin na ngeih ti lo hmanhah aan dawt. Salm 51:17 (NW) ah “a kekkuaimi lungthin hi na hlaw lai lo” tiah a ti. Pathian nih aan dawt caah nunter aan duh rih.Mah hi tuahchunh: Pathian nih aan dawt ti a langhtermi kong kha Baibal ah kawl. Tahchunhnak ah, Jehovah kha Naih timi cauk, ṭhen 24 [Kawl] kha zoh.● Pathian sinah thla cam.Baibal chimmi: “Amah nih aan zohkhenh hna caah nan lungretheihnak vialte kha amah cungah chia dih ko u.”—1Peter 5:7.A sullam: Pathian nih na intuarnak le na lungretheihnak vialte kha a sinah phuang seh ti aan duh.Pathian nih lungdaihnak le inkhawhnak ngeih awkah thazaang aan pek khawh. (Filipi 4:6, 7, 13) Cuticun lungtak tein amah a kawlmi hna kha a bawmh hna.—Salm 55:22.Mah hi tuahchunh: Tuni hrimhrim ah Pathian sinah thlacam. A min Jehovah kha hmang law na intuarnak vialte kha chim. (Salm 83:18) Inkhawhnak ngeih peng awkah bawmhnak hal.● Hmailei he aa tlaimi Baibal ruahchannak kong kha ruat.Baibal chimmi: “Hi ruahchannak hi kan nunnak caah a fekmi le a ṭhawngmi thir cangai bantuk a si.”—Hebru 6:19.A sullam: Na intuarnak cu thlichia nih khatlei, khatlei ah a choihmi tilawng bantuk a si kho, asinain Baibal ruahchannak nih lungdai tein um awkah aan bawmh khawh.Mah ruahchannak cu saduhthah men a si lo, fahnak kan inmi vialte kaan hlohpiak hna lai timi Pathian biakam cungah aa hngatmi a si.—Biathlam 21:4.Mah hi tuahchunh: Baibal ah aa telmi ruahchannak kong kha tam deuh hngalh awkah Pathian Sinin A Rami Thawngṭha brochure, ṭhen 5nak kha rel.● Aan nuamhtermi thil hna kha tuah.Baibal chimmi: “Lungthin lawmh hi siiṭha a si.”—Phungthlukbia 17:22.A sullam: A kan lawmhtermi thil kan tuah tikah lungthinlei asiloah ruahnaklei in ṭhatnak kan hmu.Mah hi tuahchunh: Nuamhnak aan pe kho hngami thil pakhatkhat kha tuah. Tahchunhnak ah, lungṭhawnnak a pemi music kha ngai, thazaang a pemi ca kha rel asiloah na huammi thil kha tuah. Cun thil hmete a si hmanhah midang na bawmh hna tikah naa nuam deuh ve lai.—Lamkaltu 20:35.● Pumsalei ah ngandam i zuam.Baibal chimmi: “Pum cawlcanghnak nih ṭhatnak tlawmpal a chuahter.”—1Timote 4:8, NW.A sullam: Pum cawlcanghnak kan tuah tik, kan mitku a vuai tik le ngandamnak a pemi rawl kan ei tikah ṭhatnak kan hmu.Mah hi tuahchunh: Minit 15 chung tal lam i chawk.● Kan intuarnak le kan sining cu aa thleng kho ti kha i cinken.Baibal chimmi: “Thaizing ah na nunnak cu zei a lawh lai hmanh na hngalh ṭung lo.”—Jeim 4:14.A sullam: Uk khawh dawh a si lomi lungretheihnak hna hmanh chikkhat lawng an um kho.Tuni ah na lung a dong tuk ko lai nain thaizing ah aa thleng kho. Cucaah tawnghtham khawhnak lam kha kawl. (2Korin 4:8) Lungretheihnak hna cu a caan a cut tikah aa thleng kho. Mahle mah i thahnak cu khirh ṭhan khawh a si ti lo.Mah hi tuahchunh: Baibal chung i langhtermi, an lung a dongh tuk caah thih hmanh a duhmi hna kong kha rel. An hngalh chung khawh lomi lam in a ṭhatnaklei in an sining aa thlen ning kha hlathlai. An lak i cheukhat kong hi zohhmanh.A langhter. Baibal nih “thih ka duh” tiah a chimmi kong cheukhat kha a langhter. Pathian nih a rak mawhchiat hna lo, bawmhnak tu a rak pek hna. Nangmah cung zongah cutin a tuah khawh ve. Elijah● Anih cu ahodah a si? Elijah cu a ral a ṭhami profet pakhat a si. Asinain a lung a rak dong tuk. Jeim 5:17 ah “Elijah kha kanmah bantuk minung a si ve ko” tiah a ti.● Zeicah thih a duh? Voikhat cu, Elijah nih keimah lawng ka si timi ruahnak, ṭihnak le man ka ngei lo timi lungput a ngei. Cucaah “Maw BAWIPA, ka nunnak kha la ko” tiah a rak ti.—1Siangpahrang 19:4.● Zeinihdah a bawmh? Elijah nih a intuarnak vialte kha Pathian sinah a phuan. Pathian nih zeitindah thazaang a pek? Pathian nih a cungah siaherhnak a ngeih le a ṭhawnnak zeitluk in dah a ngan ti kha a hmuhsak. Cun Elijah cu a caah man ngeimi a si kha a zumhter lengah bawmhnak zong a rak pek.▸ Elijah kong kha rel: 1Siangpahrang 19:2-18.Job● Anih cu ahodah a si? Job cu zumhfek tein Pathian a biami, chungkhar nganpi a ngeimi mirum pakhat a si.● Zeicah thih a duh? Job nunnak cu ruahlopi in a chiatnaklei ah aa thleng. A ngeihmi thil vialte a sung dih. Leiser ral ruangah a fale an dihlak in an thi. Amah theng fih a nungmi zawtnak nih a tlunh. A donghnak ah a tonmi harnak he aa tlaiin a hmaan loin sualphawt a si. Job nih hitin a ti: “Ka hnabei a dong, nun hi ka duh ti lo.”—Job 7:16.● Zeinihdah a bawmh? Job cu Pathian sinah thla a cam i midang kha bia a ruah hna. (Job 10:1-3) Zaangfahnak a ngeimi a hawi, Elihu nih thazaang a pek i a sining kha lamdang in hmuh awkah a bawmh. Mah lengah Job nih Pathian sinin a rami ruahnak cheuhnak le bawmhnak kha cohlang.▸ Job kong kha rel: Job 1:1-3, 13-22; 2:7; 3:1-13; 36:1-7; 38:1-3; 42:1, 2, 10-13.Moses● Anih cu ahodah a si? Moses cu hlanlio Israel mi hruaitu le zumhfekmi profet a si.● Zeicah thih a duh? Moses cu ṭuan ding rian tampi a ngeih lengah atu le atu an zaihnawh caah a lung a dong. Cucaah “hmakhatte ah ka that ko” tiah Pathian kha a rak nawl.—Nambar 11:11, 15.● Zeinihdah a bawmh? Moses nih a intuar ning kha Pathian a chimh. Pathian nih a retheihnak zanter awkah a rian kha a tlawmter deuh.▸ Moses kong kha rel: Nambar 11:4-6, 10-17.Aan bawmh khawh. Pathian nih a zawmi a salle kha a zohkhenh hna. Zumhfekmi a salle kong he aa tlaiin Baibal nih hitin a ti: “A zawt tikah BAWIPA nih a bawmh lai i a damter ṭhan lai.” (Salm 41:3) Caan saupi a zawmi na si ahcun inkhawh awkah a tanglei i a kong pathum nih aan bawmh khawh: Inkhawhnak ngeih awkah thla cam. “Pathian daihnak, minung hngalhnak a lonhtu” kha na hmuh lai, mah nih na lungretheihnak kha a zorter khawh i lungdaihnak aan pek khawh.—Filipi 4:6, 7. A ṭhatnak in hmuhnak ngei. Baibal nih hitin a ti: “Lungthin lawmh hi sii ṭha a si, sihmanhsehlaw lungthin ngaihchia nih ruh kha a roter.” (Phungthlukbia 17:22) Nuam tein um khawh i zuam, mah nih na ngaihchiatnak kha a zorter deuh lai i na ngandamnak zong a ṭhatter deuh lai. Hmailei naa ruahchannak kha fehter. A ṭhami ruahchannak nih caan saupi na zawt hmanhah i nuamh awkah aan bawmh khawh. (Rom 12:12) Baibal nih hmailei caan kong he aa tlaiin hitin a chimchung: “Kan ram i a ummi cu ka zaw tiah an zai ti lai lo.” (Isaiah 33:24) Chan thar science fimnak nih a damh khawh lomi zawtnak hna kha Pathian nih a hloh cang lai. Tahchunhnak ah, Baibal nih tar an no ṭhan lai timi he aa tlaiin hitin a ti: “Cu pa cu a tlanval lio nak khan a titsa a ṭha deuh lai i a ṭhawn siling te ah khan a kir ṭhan lai.”—Job 33:25.Cinken awk: Jehovah Tehte Hna nih Pathian bawmhnak kha an i bochan ko nain caan saupi zawtnak he aa tlaimi siithlopnak zong an cohlan. (Marka 2:17) Asinain siithlop ning pakhatkhat he aa tlaiin hnatlaknak kan tuahmi cu a um lo; pakhat cio nih mah tein biakhiahnak tuah awk a si ti kha kan hngalh.Biaknak vialte hi aa lo dih lo. Baibal ah Pathian nih a cohlan lomi biaknak tampi kong a langhter. Pathian nih a cohlan lonak a ruang pahnih a um.A ruang 1: A hmaan lomi pathian biaknakBaibal nih a hmaan lomi pathian biaknak kha “hlennak men,” “pakpalawng,” le “santlai lomi” timi biafang hna in a langhter. (Jeremiah 10:3-5; 16:19, 20) Jehovah* Pathian nih hlanlio Israel mi kha hitin nawl a pek hna: “Keimah hleiin pathian dang zeihmanh nan bia lai lo.” (Exodus 20:3, 23; 23:24) Israel mi nih pathian dang hna an biak tikah ‘BAWIPA thinhunnak cu an cungah a alh.’—Nambar 25:3; Levitikas 20:2; Biaceihtu 2:13, 14.Tuchan zongah “pathian timi” hna biaknak he aa tlaiin Pathian hmuhnak cu aa thleng rih lo. (1Korin 8:5,6; Galati 4:8) Amah a biami hna kha a hmaan lomi pathian a biami hna he i komh lo awkah nawl a pek hna i “annih cu nan kaltak hrimhrim hna lai i an sin cun nan i ṭhen hrimhrim lai” tiah a ti hna. (2Korin 6:14-17) Biaknak vialte cu aa lawh dih i Pathian nih a cohlan dih ahcun zeicah mah nawlbia cu a pek hna lai?A ruang 2: Pathian nih a cohlan lomi lam in biaknakA caan ah Israel mi nih a hmaan lomi biaknak in a rami zumhnak le phunglam hna kha hmangin Jehovah Pathian kha an biak. Asinain a hmaan lomi biaknak he i cawhkalh kha Pathian nih a duh lo. (Exodus 32:8; Deuteronomi 12:2-4) Jesuh nih a chan i biaknaklei hruaitu hna kha Pathian an biak ning he aa tlaiin a mawhchiat hna; biaknak a ṭanhmi bantukin nan i umter i “Nawlbia nih biapi taktak a si a timi dinnak le mi zaangfahnak le zumhtlakmi sinak hna cu zeihmanh ah nan rel ṭung lo” tiah a ti hna.—Matthai 23:23.Cu bantukin tuchan zongah Pathian nih biatak cungah hram aa bunhmi a hmaanmi biaknak pakhat lawng kha a cohlan. Mah biatak cu Baibal ah hmuh khawh a si. (Johan 4:24; 17:17; 2Timote 3:16, 17) Baibal he i ralkah in mi a cawnpiakmi biaknak hna nih mi pawl kha Pathian he a hlatter hna. Thumkomh pathian, a thi kho lomi thlarau le zungzal hremnak ti bantuk cawnpiaknak hna cu Baibal ah hram aa bunhmi a si tiah mi tampi nih an ruah. Asinain mah cu a hmaan lomi biaknak in a rami an si. Cutin a cawnpiakmi biaknak nih Pathian halmi kha si loin biaknaklei phungphai tu kha biapi an chiah caah an cawnpiaknak cu “zeihmanh a ṭhahnem lo.”—Marka 7:7,8.Pathian nih biaknaklei chungthu lengnal sinak kha a huat. (Titas 1:16) Biaknak nih phunglam le phungphai hna kha si loin nifa nunnak ah ṭhathnemhnak a pek hna awk le Pathian he i naih awkah a bawmh hna awk a si. Tahchunhnak ah, Baibal nih hitin a ti: “Mi pakhatkhat nih kei cu biaknaklei ah aa zuammi ka si, tiah aa ruat ko lai, sihmanhsehlaw a lei kha a uk khawh lo ahcun a biaknak cu pakpalawng a si i amahle amah aa hlengmi a si. Sihmanhsehlaw nuhmei ngakṭah ṭha tein zohkhenh le vawleicung ah thurhnawm lo tein um tu hi Pathian kan Pa nih biaknak thiang le biaknak taktak i a ruahmi cu a si.” (Jeim 1:26, 27) Thurhnawmhnak a um lomi biaknak kha Hakha Baibal ah “biaknak thiang” tiah a leh. A ruang cu a thiang i, i titernak a um lomi biaknak a si ruangah a si.A hau. Pathian nih hmunkhat te ah rak ka bia hna seh ti a duh. Baibal nih hitin a ti: “Pakhat le pakhat kan i dawt khawh nakhnga le thilṭha kan i tuahpiak khawh nakhnga, i bawm tliahmah u sih. Pakhat le pakhat hmunkhat i, i pumh lengmang kha ngol hlah u sih.”—Hebru 10:24, 25.Jesuh nih a zultu pawl cu phu pakhat in ṭha tein dirh an si lai ti kha mah bia a chimmi nih a langhter: “Pakhat le pakhat nan zawn nan i ruah ahcun mi vialte nih, hi hna hi amah a zultu kha an si, tiah an in hngalh hna lai.” (Johan 13:35) Khrih zultu hna nih cu bantuk dawtnak a bik in an langhter khawhnak lam cu hmunkhat ah i pumhṭi kha a si. Cucaah biaknak caah hmunkhat ah hmaan tein i pumhṭi khawh awkah Khrihfabu kha an dirh. (1Korin16:19) Khrihfabu dihlak fonh tikah vawleicung pumpi unau rual an hung si.—1Peter 2:17.Biaknak bu pakhat chungah umnak men in a za loMi pawl cu Pathian biak khawh awkah hmunkhat ah an i pumh awk a si tiah Baibal nih a ti. Asinain mi pakhat cu biaknak bu pakhat chungah umnak men in Pathian lung a tong tiah Baibal nih a kan cawnpiak lo. Pathian cohlanmi a si nakhnga biaknak phunglam kha nifa a nunnak ah a langhter a hau. Tahchunhnak ah, Baibal nih hitin a ti: “Nuhmei, ngakṭah ṭha tein zohkhenh le vawleicung ah thurhnawm lo tein um tu hi Pathian kan Pa nih biaknak thiang le biaknak taktak i a ruahmi cu a si.”—Jeim 1:27.A si lo. Baibal nih Jesuh min in Pathian sin lawngah thla kan cam awk a si tiah a ti. Jesuh nih a zultu kha hitin a ti hna: “Hi bantuk hin thla cu nan cam awk a si: ‘Vancung khua i a um kan Pa, Na min thiang cu upat si ko seh.’” (Matthai 6:9) Mithiang mi, vancungmi asiloah a dang pakhatkhat sinah thlacam dingin Jesuh nih a zultu pawl kha a cawnpiak bal hna lo.Jesuh nih a zultu pawl kha hitin zongin a ti hna: “Lam le biatak le nunnak cu keimah hi ka si; keimah sinin ti dah lo cun ahohmanh Pa sin an phan kho lo.” (Johan 14:6) Jesuh lawnglawng hi kan caah Pathian sinah a kan nawlpiak khotu a si.—Hebru 7:25.Pathian sin thla kan cam buin mithiang mi hna sinah thla kan cam ah tah?Nawlbia Pahra lakin pakhat ah Pathian nih hitin a ti: “Keimah hi BAWIPA nan Pathian cu ka si i nahchuah a ngeimi Pathian ka si.” (Exodus 20:5) Zeiti lam in dah Pathian cu ‘nahchuahnak a ngeih’? New American Bible i a tanglei fianternak nih Pathian cu “zumhawktlak tein um awkah a halmi” a si tiah a ti. Pathian nih a sinah direct in thlacamnak i telin lungthin dihlak in amah biak awkah a kan hal.—Isaiah 48:11.Mithiang mi, vancungmi asiloah pakhatkhat sinah thla kan cam ahcun Pathian a thin a hung lai. Lamkaltu Johan nih vancungmi pakhat kha biak dingin aa timh tikah vancungmi nih hitin a thlauh: “Bawk hlah. Keimah zong nangmah bantukin Pathian sal ka si ve, Jesuh nih a phuanmi biatak aa tlaihmi nan unau hna lak i pakhat ka si ve. Pathian tu bia tuah.”—Biathlam 19:10.Jesuh nih a nunnak kha raithawinak caah a pek i zumhfekmi minung kha a khamh hna. (Matthai 20:28) Cucaah Baibal nih Jesuh kha “vawlei Khamhtu” tiah a auh. (1 Johan 4:14) Cun hiti zongin a ti: “Amah thawng lawnglawng in khamhnak hi hmuh khawh a si.  Zeicahtiah vawleicung dihlak ah hin a kan khamh khotu ding min dang zeihmanh a um lo.”—Lamkaltu 4:12.Jesuh nih amah a zummi vialte caah ‘thihnak a in.’ (Hebru 2:9; Johan 3:16) Mah hnuah “Pathian nih mithi hna sinin a thawhter” i van ah thlarau pum in a kir ṭhan. (Lamkaltu 3:15) Cucaah Jesuh nih “amah thawngin Pathian a fuhmi hna paoh cu a khamh khawh zungzal ko hna; zeicahtiah zungzal in a nun caah Pathian kha a nawlpiak khawh zungzal hna.”—Hebru 7:25.Kan caah Jesuh nih nawlpiak cu zeicah a herh?Kan dihlak in misual kan si. (Rom 3:23) Sualnak cu Pathian le kan karah dawnkhantu a si i mah nih thihnak a chuahter. (Rom 6:23) Asinain Jesuh cu tlanhnak man a zummi hna caah Pathian ‘sinah bia a chimpiak hna.’ (1Johan 2:1) An thlacamnak ngaihpiak awk, Jesuh raithawinak cungah i hngat in an sualnak ngaihthiam awkah Pathian sinah a nawlpiak hna. (Matthai 1:21; Rom 8:34) Mah cu amah a duhning a si caah Jesuh nawlnak kha a ngaihpiak. Pathian nih Jesuh kha “vawlei Khamhtu” si awkah a rung thlah.—Johan 3:17.Jesuh zumhnak men in khamhnak hmuh a si lai maw?A si lo. Khamhnak kan hmuh nakhnga Jesuh zumhnak lawng in a za lo. (Lamkaltu 16:30, 31) Baibal nih hitin a ti: “Pum cu thlarau loin a thih bantukin zumhnak zong cu tuahnak loin a thi ve.” (Jeim 2:26) Khamhnak hmuh awkah mah hi kan tuah a hau:  Jesuh le a Pa Jehovah kong kan cawn a hau.—Johan 17:3.  Anmah kan zumh hnanak fehter a hau.—Johan 12:44; 14:1.  An nawlbia zulhnak thawngin kan zumhnak langhter a hau. (Luka 6:46; 1Johan 2:17) Jesuh nih “Bawipa, Bawipa,” tiah a ka timi paohin khamh an si lai lo, sihmanhsehlaw “vancung i a ummi ka Pa nih tuah hna seh ti a duhmi a tuahmi lawnglawng” khamh an si lai tiah a ti.—Matthai 7:21.  Harnak caan hmanhah kan zumhnak langhter peng a hau. Jesuh nih fiang tein hitin a ti: “A dongh tiangin a fekmi cu khamh an si lai.”—Matthai 24:13.Jesuh tlanhnak man cu minung kha sualnak le thihnak in Pathian khamhnak lam a si. Baibal nih Jesuh thletmi thisen kha tlanhnak man in a langhter. (Efesa 1:7; 1Peter 1:18, 19) Cucaah Jesuh nih ‘mi tampi tlanhnak ca ka nunnak pek awkah’ ka ra tiah a ti.—Matthai 20:28.Zeicah ‘mi tampi tlanhnak’ cu a herh?Hmasa bik mipa Adam cu mitling in ser a si i sualnak a ngei lo. Zungzal nun ding ruahchannak a ngei nain Pathian nawl a ngaih lo caah mah kha a rak sung. (Genesis 3:17-19) Fa a ngeih tikah sualnak ro a pek hna. (Rom 5:12) Cucaah Adam nih amah le a fale kha sualnak le thihnak sal ah a ‘zuar’ hna tiah Baibal nih a ti. (Rom 7:14) A tefa hna cu a tlingmi an si ti lo, cucaah Adam sunghmi thil kha ahohmanh nih an caw ṭhan kho ti lo.—Salm 49:7,8.Ruahchannak a ngei lomi Adam tefa hna kha Pathian nih a zaangfah hna. (Johan 3:16) Asinain a dingmi Pathian phunglam nih a fekmi a hrampi kong um loin an sualnak kha a ngaithiam hna lo. (Salm 89:14; Rom 3:23-26) Pathian nih minung kha a kan dawt tuk caah kan sualnak ngaihthiam lawng si loin hlohpiak awkah phung ningin a kan timhpiak. (Rom 5:6-8) Mah phung ningin sermi cu tlanhnak man kha a si.Tlanhnak man timi cu zeidah a si?Baibal ningin “tlanhnak man” timi biafang ah a kong pathum aa tel:               Pekmi a man kha a si.—Nambar 3:46, 47. Luatnak asiloah tlanhnak kha a si.—Exodus 21:30. A man aa khatmi asiloah a khuhmi kha a si.*Mah a kong pathum cu Jesuh tlanhnak man he zeitindah aa pehtlaih ti kha zohhmanh u sih. A man. Baibal nih Khrihfa hna cu “a man in cawkmi” an si tiah a ti. (1Korin 6:20; 7:23) Mah man cu Jesuh thi kha a si. Jesuh nih ‘hrin kip le chung kip le holh kip le phun kip chungin, minung cu Pathian [caah a thi in a cawk hna, NW] sinah a phakpi hna.’—Biathlam 5:8,9. Luatnak. Jesuh tlanhnak man thawngin sualnak in ‘luatnak’ kan hmu.—1Korin 1:30; Kolose 1:14; Hebru 9:15. A man aa khatmi. Jesuh tlanhnak man cu Adam nih a sunghmi, a tlingmi miung nunnak he aa khat. (1Korin 15:21, 22, 45, 46) Baibal nih hitin a ti: “Mipa [Adam] pakhat nawlngaih lo ruangah mi tampi kha misual i ser an si bantukin mipa [Jesuh] pakhat nawlngaih ruangah mi tampi cu miding ah ser an si lai.” (Rom 5:19) Mah nih mi pakhat thihnak nih mi tampi caah tlanhnak man zeitindah a pek khawh ti kha a kan hngalhter. A tak ti ahcun, Jesuh tlanhnak cu mah in ṭhatnak hmuh a duhmi “mi vialte caah aa khatmi tlanhnak” a si.—1Timote 2:5,6.Tipil in timi cu mi pakhat ti chungah hnim dih in rak chuah ṭhan kha a chim duhmi a si.* Mah nih a ngan pahmi tiva ah Jesuh tipil a innak a ruang kha a kan hngalhter. (Matthai 3:13, 16) Cu bantukin Ethiopia mi pa pakhat zong nih “ti tlawmpal” a umnak kha an phanh tikah tipil pek dingin a rak hal.—Lamkaltu 8:36-40.Tipil innak timi a sullamBaibal nih tipil innak kha vuinak he a tahchunh. (Rom 6:4; Kolose 2:12) Ti chungah tipil innak nih mi pakhat i hlanlio a nunning cu a thi i Pathian sinah aa pumpemi Khrihfa pakhat in a hun nunmi kha a chim duhmi a si. Tipil innak le tipil in hlanah tuahmi kehlan hna cu Pathian timhtuahnak an si i mah nih Jesuh Khrih raithawinak zumhnak cungah hram aa bunhmi, a thiangmi chiaṭha thleidannak lungthin a ngeihter. (1Peter 3:21) Cucaah Jesuh nih a zultu hna kha tipil in a hau tiah a cawnpiak hna.—Matthai 28:19, 20.Ti chungah tipil innak nih sualnak kha a thianh maw?A thianh lo. Baibal nih Jesuh thisen thawng lawngin sualnak in kan thiang kho tiah a kan cawnpiak. (Rom 5:8,9; 1Johan 1:7) Asinain Jesuh raithawinak in ṭhatnak hmuh awkah Jesuh kha zumh in a cawnpiaknak ningin nun a hau i tipil in a hau.—Lamkaltu 2:38; 3:19.Bawhte kha tipil pek awkah Baibal nih a kan cawnpiak maw?A kan cawnpiak lo, Baibal ah bawhte tipil peknak kong a langhtermi a um lo. Church cheukhat nih bawhte kha an lu ah ti thehnak in siseh, ti toihnak in siseh “tipil an pek” hna i min an pekmi hna kan hmuh. A tak ti ahcun tipil a ingmi hna cu “thawngṭha, Pathian Pennak kong” hngalhthiam awk le zumh awkah a cuzami an si a hau. (Lamkaltu 8:12) Mah cu Pathian bia ngaih, cohlan le thlennak tuah he aa pehtlai. Bawhte nih cun cutin an tuah kho lai lo.—Lamkaltu 2:22, 38, 41.Mah lengah Pathian nih Khrihfa nulepa hna i an zumhfehnak ruangah an fale kha a thiangmi in a hmuh hna tiah Baibal nih a langhter. (1Korin 7:14) Bawhte tipil peknak cu Baibal he aa tlakmi a si ahcun nulepa hna i an zumhfehnak ruangah an fale nih ṭhatnak an hmu tiah Baibal nih a langhter lai lo.*Khrihfa tipil innak he aa tlaimi, a hmaan lomi ruahnakA hmaan lomi ruahnak: Ti chungah hnim dih a hau lo, ti thehnak asiloah toihnak men in a za ko.A hmaanmi: Baibal ah a langhtermi tipil innak kong hna ah ti chung i hnim dihnak aa tel. Tahchunhnak ah, zultu Filip nih Ethiopia mi pa tipil a pek tikah an pahnih in ‘ti chungah khan an kal’ i tipil kha a rak pek.—Lamkaltu 8:36-39.*A hmaan lomi ruahnak: Chungkhar ningin tipil an in tikah bawhte zong an i telmi bantukin Baibal nih a langhter. Tahchunhnak ah, Filipi khua i thonginn bawi pakhat cu “amah le a innchungkhar dihlak in tipilnak an ing colh.”—Lamkaltu 16:31-34.A hmaanmi: Khrihfa a hung simi mah thonginn bawi kong nih tipil a ingmi hna cu “Bawipa bia” kha an hngalhthiam i “lunglawmhnak in an khat” tiah a langhter. (Lamkaltu 16:32, 34) Bawhte nih Jehovah Pathian bia kha an hngalthiam kho lo. Cucaah tipil a ingmi mah thonginn bawi chungkhar ah bawhte pakhat hmanh an i tel lo tiah kan ti khawh.A hmaan lomi ruahnak: Jesuh nih Vancung Pennak cu ngakchia ta a si tiah a ti tikah bawhte tipil peknak kong a kan cawnpiakmi a si.—Matthai 19:13-15; Marka 10:13-16.A hmaanmi: Jesuh nih mah bia a chim tikah tipil innak kong kha a langhter duhmi a si lo. Mah canah Pathian Pennak a co dingmi hna cu ngakchia bantukin aa toidormi le cawnpiak a fawimi an si a hau ti kha a langhtermi a si.—Matthai 18:4; Luka 18:16, 17.Adam le Evi cu hmasa bik sualnak a tuahmi minung an si. “A ṭha le a ṭhalo hngalhnak pe khotu thingkung a tlai” an einak thawngin Pathian nawl an rak buar. Mah tikah mi tampi nih sualnak hrampi* tiah auhmi sualnak kha an rak tuah. (Genesis 2:16, 17; 3:6; Rom 5:19) Mah thingkung i a tlai kha Adam le Evi nih einak nawl an ngei lo, zeicatiah minung caah a ṭha le ṭhalo he aa tlaiin Pathian nih biakhiahnak nawl a ngeihmi kha mah nih a aiawh caah a si. Adam le Evi nih mah thingkung a tlai an einak thawngin a ṭha le ṭhalo kong ah anmah tein biakhiahnak tuah dingin an i thim. Cutin an tuahmi cu Pathian nih a ṭha le ṭhalo kong i biakhiahnak nawl a ngeihmi kha an hlawt a si.“Sualnak hrampi” nih Adam le Evi kha zeitindah a hnorsuan hna?“Sualnak hrampi” nih zeitindah a kan hnorsuan?“Sualnak hrampi” ruangah a chuakmi thil in kan luat kho maw?“Sualnak hrampi” he aa tlaimi a hmaan lomi ruahnakAdam le Evi nih sualnak an tuah caah an hung tar i a donghnak ah an thi. Pathian he an i pehtlaihnak kha an hrawh i a tlingmi ngandamnak he zungzal nunnak kha an sung.—Genesis 3:19.Adam le Evi nih sualnak a ngeimi an sinak kha an tefa vialte sinah an roh hna. Mah cu nulepa nih cikor chambaunak an rohmi hna bantuk a si. (Rom 5:12) Cucaah mi vialte cu kan chuahka in “misual”* kan si, chim duhmi cu mitlinglo in hrin kan si caah thil ṭhalo tuah kha kan i fawih tinak a si.—Salm 51:5; Efesa 2:3.Ro kan comi sualnak le tlinlonak ruangah kan zaw, kan hung tar i kan thi. (Rom 6:23) Cun kanmah le midang tuahmi sualnak ruangah a chuakmi harnak zong kan tong.—Phungchimtu 8:9; Jeim 3:2.Kan luat kho. Jesuh nih “kan sualnak ngaihthiamnak ding caah” raithawinak in a nunnak a pek tiah Baibal nih a ti. (1 Johan 4:10) Jesuh raithawinak nih kan comi sualnak ruangah a chuakmi thilṭhalo in a kan luatter khawh i Adam le Evi nih an sunghmi, a tlingmi ngandamnak he zungzal nunnak kha a kan ngeihter ṭhan khawh.—Johan 3:16.*A hmaan lomi ruahnak: Sualnak hrampi ruangah Pathian he pehtlaihnak ṭha zeitikhmanh ah kan ngei kho lo.A hmaanmi: Adam le Evi nih an tuahmi thil ruangah Pathian nih a kan mawhchiat lo. Mitlinglo kan si kha a hngalhthiam i kan tuah khawhmi lengin kan sinin aa ruahchan lo. (Salm 103:14) Kan comi sualnak ruangah harnak kan ton hmanhah Pathian he pehtlaihnak ṭha ngeih dingin caanṭha le tinvo sung kan ngei.—Phungthlukbia 3:32.A hmaan lomi ruahnak: Tipil innak nih mi pakhat kha sualnak hrampi in a luatter caah bawhte zong tipil an in awk a si.A hmaanmi: Tipil innak cu khamhnak hmuhnak caah a biapi tukmi kehlan a si ko nain Jesuh raithawinak zumhnak lawng nih mi pakhat kha sualnak in a thianh khawh. (1 Peter 3:21; 1 Johan 1:7) A hmaanmi zumhnak cu hngalhnak cungah aa hngatmi a si caah bawhte nih cu bantuk zumhnak cu an ngei kho rih lo. Cucaah Baibal nih bawhte tipil innak kha a cohlang lo. Mah kha a hmasa Khrihfa hna kong in hngalh khawh a si. Bawhte pawl si loin Pathian Bia a zummi “nu he, pa he” tipil an ing.—Lamkaltu 2:41; 8:12.A hmaan lomi ruahnak: Evi nih thlauhmi thingthei kha a ei hmasa ruangah Pathian nih nu pawl kha chiat a serh hna.A hmaanmi: Nu pawl chiatserh canah Pathian nih Evi kha sualnak tuah dingin a hlengtu “rulpi tar, Khuachia, asiloah, Satan” kha chiat a serh. (Biathlam 12:9; Genesis 3:14) Mah lengah sualnak hrampi caah rian a ngeimi cu a nupi kha si loin Adam a si tiah Pathian nih a hmuh.—Rom 5:12.Adam nih a nupi kha a uk lai tiah Pathian nih zeicah a ti? (Genesis 3:16) Cutin a ti ruangah Pathian nih mah tuahsernak kha a ngaihthiam tinak a si lo. Sualnak ruangah a chuakmi thil ṭhalo kha a chimchungmi a si. Pa nih an nupile kha daw hna sehlaw hmaizah hna seh, cun nu pawl kha upatnak in pehtlaih hna seh tiah Pathian nih aa ruahchan.—Efesa 5:25; 1Peter 3:7.A hmaan lomi ruahnak: Nupa umṭinak cu sualnak hrampi a si.A hmaanmi: Nupa umṭinak cu sualnak hrampi a si lo ti kha mah a ruang hna nih an langhter:  Pathian nih Adam kha a ṭha le a ṭhalo hngalhnak pe khotu thingkung a tlai ei lo dingin nawl a pek lioah Adam cu amah lawng a rak si, a nupi a um rih lo.—Genesis 2:17, 18.  Pathian nih Adam le Evi kha “tefa tampi in ngei u,” tiah nawl a pek hna. (Genesis 1:28) Pathian nih a fialmi hna an tuah ruangah dantat an si ahcun Pathian cu a puarhrang tukmi a si lai.  Adam le Evi nih sualnak kha hmunkhat ah an tuahṭi lo—Evi nih sualnak a tuah hnuah a vapa nih a tuah ve.—Genesis 3:6.  Nuva nih nupa sinak an hmanmi kha Baibal nih a cohlan.—Phungthlukbia 5:18, 19; 1Korin 7:3.Sualnak timi cu Pathian phunglam he aa ralkahmi tuahsernak, intuarnak le ruahnak hna kha an si. Pathian mithmuh ah a hmaan lomi le a ding lomi thil tuahnak thawngin Pathian nawlbia buar zong aa tel. (1Johan 3:4; 5:17) A hmaanmi thil kha hngalh ko nain hramhram in buarmi sualnak kong zong Baibal nih a chim.—Jeim 4:17.A hrampi Baibal ah sualnak tiah lehmi biafang cu “hmuichon khen lo” timi sullam a ngei. Tahchunhnak ah, hlanlio Israel ralkap phukhat cu lungherh cheh a thiam tukmi an si caah an hmuichon kha ‘nganh loin’ an khen khawh. Mah kha a biafang ningin kan leh ahcun “sualnak tuah lo” timi sullam a ngei. (Biaceihtu 20:16) Cucaah sualnak timi cu a tlingmi Pathian phunglam in pial kha a si.Pathian cu Sertu a si caah minung caah phunglam sernak nawl a ngei. (Biathlam 4:11) Kan tuahsernak he aa tlaiin Pathian hmaiah biaceih kan si lai.—Rom 14:12.Sualnak pakhat hmanh tuah lo timi cu a si kho maw?A si kho lo. Baibal nih “mi vialte cu kan sual dih cio ko i Pathian sunparnak kha kan bau dih cio ko” tiah a ti. (Rom 3:23; 1Siangpahrang 8:46; Phungchimtu 7:20; 1Johan 1:8) Zeicah cutin a si?Hmasa bik minung, Adam le  Evi cu a hramthawk ah sualnak a ngei lomi an si. Mah cu Pathian muikeng in, mitling in ser an si caah a si. (Genesis 1:27) Asinain Pathian nawl an ngaih lo caah a tlingmi sinak kha an rak sung. (Genesis 3:5, 6, 17-19) Fa an hun ngeih tikah an fale kha sualnak le tlinlonak ro an vuih hna. (Rom 5:12) Israel Siangpahrang David nih “Ka chuahka in miṭhalo ka si” tiah a ti.—Salm 51:5.Sualnak cheukhat cu a dang nakin a ngan deuh maw?A ngan deuh. Tahchunhnak ah, hlanlio Sodom khua mi hna cu “miṭhalo,” “ṭhatlonak a tuahmi misual” an si caah “an sualnak cu a ngan ngaingai.” (Genesis 13:13; 18:20) Sualnak ngan tiah ti khawhmi a kong pathum kha zohhmanh u sih. A fakmi. Nupa sualnak, siasal biaknak, firnak, zuritnak, mi thil chuhnak, lainawnnak le khuachia thiamnak ti bantuk sualnak ngan kha hrial awkah Baibal nih ralrin a kan pek. (1Korin 6:9-11; Biathlam 21:8) Baibal nih mah sualnak hna kha ruatset loin le tinhnak ngei loin chimmi, tuahmi ruangah midang fahnak a pemi sualnak he aa dang in a langhter. (Phungthlukbia 12:18; Efesa 4:31, 32) Asinain zei bantuk sualnak hmanh kha zei rel loin um lo awkah Baibal nih a kan forh, zeicatiah mah nih Pathian nawlbia a kan buarter khawh caah a si.—Matthai 5:27, 28. Lungput. Sualnak cheukhat cu Pathian duhnak hngalh lo ruangah tuahmi a si. (Lamkaltu 17:30; 1Timote 1:13) Cu bantuk sualnak le Pathian nawlbia hngalh ko buin hramhram in buarmi sualnak kha Baibal nih aa dang in a langhter. (Nambar 15:30, 31) Hramhram in buarmi sualnak cu a ‘ṭhalomi’ lungput in a rami a si.—Jeremiah 16:12. A voi. Baibal nih voikhat lawng tuahmi sualnak le atu le atu tuahmi sualnak aa dannak zong kha a langhter. (1Johan 3:4-8) A hmaanmi thil tuah ding ti hngalh hnu hmanhah ‘sualnak a tuah pengmi’ cu Pathian nih bia a ceih hna lai.—Hebru 10:26, 27.Sualnak ngan a tuahmi cu a sualnak ruangah lung sivang in a um men lai. Tahchunhnak ah, Siangpahrang David nih hitin a ṭial: “Ka sualnak tilet chungah ka pil i ka sualnak cu an rih caah tang ah an ka hnuh.” (Salm 38:4) Asinain Baibal nih mah ruahchannak hi a kan pek: “Miṭhalo nih an zulhmi an lam kha hlaw hna seh law an ruahning kha thleng hna seh. BAWIPA kan Pathian leiah cun i mer hna seh, amah cu mi zaangfah a thiam i khulrang in mi a ngaithiam khotu a si.”—Isaiah 55:7.A kan bawmh khawh. Ka sual timi ruahnak tei awkah Baibal nih a kan bawmh khawh. (Salm 32:1-5) Palhnak kan tuah tikah lungtak tein kan i ngaihchih ahcun Pathian nih a kan ngaihthiam lai i a hmaanmi thil tuah awkah a kan bawmh lai. (Salm 86:5) A caan ah sualnak ka ngei timi ruahnak nih ṭhatnak a chuahter ti kha Baibal nih a langhter—zeicahtiah mah nih palhnak kha i remh awk le hmailei ah tuah ti lo awkah a kan forh khawh caah a si. (Salm 51:17; Phungthlukbia 14:9) A hleihluat tuk in sualnak ka ngei timi ruahnak ngeih lo awkah Baibal nih ruahnak a kan cheuh, zeicahtiah mah nih ruahchannak a ngei lomi asiloah Pathian hmaiah aa tlak lomi in a kan ruahter khawh caah a si. Cu bantuk ruahnak kan ngeih ahcun ‘kan lung a dong’ kho.—2Korin 2:7.Zeinihdah ka sual timi ruahnak a kan ngeihter khawh?Ka sual timi ruahnak kha zeitindah kan tawnghtham khawh?Sualnak le ngaihthiamnak he aa tlaimi Baibal caangKa sual timi ruahnak a kan ngeihter khomi a ruang tampi a um. Kan dawtmi hna an lung kan fahter hna tik asiloah kan tuah awk a simi thil kan tuah lo tikah cu bantuk ruahnak kan ngei kho. A caan ah sualnak kan tuah taktak lo nain ka sual timi ruahnak kan ngei kho. Tahchunhnak ah, aa tlak lomi, a sang tukmi phunglam kan i chiah i mah phunglam kha kan zulh khawh lo tikah ka sual timi ruahnak kan ngei kho. Mah ruangah Baibal nih kanmah le kanmah kha a tlari tein i hmuh awkah tha a kan pek.—Phungchimtu 7:16.Ka sual timi ruahnak ruangah lungdongh in um canah na tuah khawhmi thil kha tuah. Zeitin in dah? Na palhnak kha phuang. Jehovah* Pathian sin ah thlacamnak in ngaihthiam hal. (Salm 38:18; Luka 11:4) Lungtak tein naa ngaihchih i palhnak na tuah ti lo ahcun Pathian nih ka thlacamnak a ngaih lai ti kha na zumh khawh. (2Chanrelnak 33:13; Salm 34:18) Minung nih an hmuh khawh lomi kan chunglei minung kha Pathian nih a hmuh khawh. Pathian nih palhnak tuah ti lo awkah kan i zuammi kha a hmuh tikah anih cu “a dingmi le zumhawk tlakmi a si caah ... kan sualnak kha a kan ngaihthiam lai.”—1Johan 1:9; Phungthlukbia 28:13.Mi pakhat cungah palhnak na tuah ahcun na palhnak kha cohlang in ngaihthiamnak na hal a hau. Mah cu a fawi lai lo! Cutin tuah awkah ralṭhatnak le toidornak ngeih a hau. Lungtak tein ngaihthiam halnak nih ṭhatnak pahnih a chuahter: Na thilrit kha a zanter lai i daihnak a chuahter lai.—Matthai 3:8; 5:23, 24. Pathian zaangfahnak a langhtermi Baibal caang hna kha ruat. Tahchunhnak ah, 1Johan 3:19, 20 hi ruathmanh. ‘Kan lung nih sual a kan phawt’ khawh tiah Baibal nih a ti. Mah cu mahle mah a hleihluat tuk in sual i phawtnak nih Pathian dawtnak hmuh awkah kaa tlak lo timi ruahnak a kan ngeihter khawh tinak a si. Asinain mah cacaang nih “Pathian cu kan lung nakin a ngan deuh” ti zongin a ti. Zeitin in dah? Kan kong dihlak kha a hngalh i kan intuarnak le kan derthawmnak kha a hngalhthiam. Kan chuahka in mitlinglo kan si caah palhnak kan tuah kho ti zong a hngalh.* (Salm 51:5) Cucaah palhnak a tuah ko nain lungtak tein aa ngaichihmi kha a hlaw hna lo.—Salm 32:5. Hlanlio na palhnak kha ruat peng hlah. A hmasa ah palhnak a tuah ko nain a hnuah a nunning aa thlengmi nu le pa kong tampi Baibal ah a um. Tahchunhnak ah, lamkaltu Paul tiah hngalhmi, Tarsas khuami Saul kong hi ruathmanh. Farasi mi pakhat in Jesuh zultu hna kha fakpi in a rak hrem hna. (Lamkaltu 8:3; 9:1,2, 11) Asinain Pathian le Messiah asiloah Khrih ka ralchanhmi hna a si ti kha a hun hngalh tikah aa ngaichih i a nunning aa thleng, cun Khrihfa hna caah zohchunh awk ṭha pakhat a hung si. Paul cu a luanciami caan i a tuahsernak cungah lungtak tein aa ngaichih, asinain mah kong kha a ruat peng lo. Pathian zaangfahnak ka hmu ti kha a hngalh caah Paul cu lungthawhnak a ngeimi cawnpiaktu a hung si i zungzal nunnak ruahchannak a ngeihmi kha a thlau ti lo.—Filipi 3:13, 14.Salm 51:17: “Maw Pathian, toidornak lungthin le nawl ngaimi lungthin hi na hlaw lai lo.”A sullam: Palhnak na tuahmi cungah lungtak tein naa ngaihchih ahcun Pathian nih aan hlaw lai lo. Na cungah zaangfahnak a langhter lai.Phungthlukbia 28:13: “A palhnak kha a thupmi cu khua-awng a tong lai lo, sihmanhsehlaw a phuang i a hlawmi nih cun zaangfahnak a hmuh lai.”A sullam: Pathian cungah kan sualnak kha kan hngalh i kan i thlen ahcun a kan ngaihthiam lai.Jeremiah 31:34: “An ṭhatlonak kha ka ngaihthiam hna lai i an sualnak kha ka hngal camcin ti lai lo.”A sullam: Pathian nih kan sualnak a kan ngaihthiam hnu cun aa cinken ti lo. Zaangfahnak taktak a langhter.Baibal ah kuak zuk* le khuhsii hmannak kong he aa tlaiin a chimmi a um lo. Asinain kan ngandamnak a hnorsuangmi le Pathian nih a duh lomi a thiang lomi ziaza pawl a langhtermi phunglam hna cu a um. Cucaah kuak zuk cu sual a si ti kha kan hngalh khawh. Nunnak kha upat. ‘Pathian cu minung kha nunnak le thaw a petu a si.’ (Lamkaltu 17:24, 25) Nunnak cu Pathian nih a kan pekmi laksawng a si caah kuak zuk ti bantuk chan a tawiter khomi zeibantuk thil hmanh kha kan tuah awk a si lo. Kuak zuk cu vawleicung pumpi ah thihnak a chuahter khomi thil lakah pakhat a si ve, asinain mah cu kham khawh a si ko. Innpa kha daw hna. “Na innpa cu nangmah naa dawt bantukin na dawt lai.” (Matthai 22:39) Mi lakah kuak zuk cu dawtnak ngeih lo a si. Kuak a zumi pawngah a ummi hna nih kuak khu kha an dawp ve caah kuak a zumi hna nih an ngeihmi zawtnak bantuk kha an ngei ve. Thiang tein um. “Pathian sinah a nungin pekchanhmi raithawinak bantukin i pe tuah u ... cohlan awk tlakmi si tuah u.” (Rom 12:1) “Pum siseh, thlarau siseh, a thurhnomhtertu paohpaoh kha i thenh u sihlaw Pathian ṭih bu tein um u sih.” (2Korin 7:1) Kuak zuk cu thiannak he aa ralchanhmi a si. Khuhsii a hmangmi hna cu an pum fakpi in a hnorsuang khomi ṭih a nungmi siivai hramhram in a hmangmi an si.Weed asiloah pot tiah auhmi sahdah kong le a dang ritnak siivai kong kha Baibal ah an min in a chimmi a um lo. Asinain mi a leem khomi mah bantuk thil hna kha nuamhnak sawhsawh in hman awk a si lonak kong a langhtermi phunglam tu cu a um. A cunglei i phunglam hna lengah mah lamhruainak hna zong hi hman khawh an si: Lungthinlei thil ti khawhnak kha uk khawh a hau. “Bawipa na Pathian cu na lungthin dihlak ... in na dawt lai.” (Matthai 22:37, 38) “Ralring tein um u.” (1Peter 1:13) Ritnak siivai a hmangmi pakhat nih cun a lungthin kha ṭha tein aa uk kho lo. Ritnak siivai nih a leemmi mi tampi an um. A ṭhami thil kha an ruat kho ti lo i ritnak siivai hmuh khawhnak lam lawng kha an kawl.—Filipi 4:8. Upadi zul. “Bawi le nawlngeitu pawl kha an nawl nan ngaih hna lai.” (Titus 3:1) Ram tampi ah ritnak siivai cheukhat kha fakpi in an khenkham. Pathian mithmai ṭha hmuh kan duh ahcun cozah pawl nawl kha kan ngaih a hau.—Rom 13:1.‘Holh theih loin holh’ timi cu a hmasa Khrihfa cheukhat nih an hmuhmi khuaruahhar thil ti khawhnak a si i voikhat hmanh cawn bal loin holh pakhat chim khawhnak kha a si. (Lamkaltu 10:46) Phungchimtu nih a chimmi bia kha mah holh a theimi paoh nih an hngalhthiam. (Lamkaltu 2:4-8) Holh theih loin holhnak cu Pathian nih kumzabu pakhatnak i Khrihfa cheukhat a pekmi hna thiang thlarau laksawng a si.—Hebru 2:4; 1Korin 12:4, 30.Holh theih loin holhnak cu khoika ah le zeitik in dah aa thawk?Holh theih loin holhnak i aa tinhnak cu zeidah a si?Holh theih loin holhnak cu a um zungzal maw?Holh theih loin holhnak cu zeitik ah dah a dongh lai?Tuchan i holh theih loin holhnak he aa tlaiin tah zeitin?A hmaanmi Khrihfa hna cu zeitindah thleidan khawh an si?Mah khuaruahhar thil cu AD 33, Judah mi hna tuahmi Pentekos Puai ni i zinglei, Jerusalem khua ah aa thawkmi a si. Jesuh zultu 120 hrawng cu hmunkhat i an i pumh lioah “Thiang Thlarau in an khat i Thlarau nih chim khawhnak a pek hna caah khan holh dang in an holh.” (Lamkaltu 1:15; 2:1-4) “Vawleicung khuazakip in a rami” mibu nganpi cu an i pum i “kanmah holh in an holh tiin an rak theih cio.”—Lamkaltu 2:5,6.Khrihfa pawl cu Pathian nih a umpi hna ti langhternak caah a si. Hlan ah Moses ti bantuk zumhfekmi hna kha Pathian nih a umpi hna ti langhternak caah khuaruahhar thil tuah khawhnak a pek hna. (Exodus 4:1-9, 29-31; Nambar 17:10) Holh theih loin holhnak i aa tinhnak zong cutin a si ve. Dirhkami Khrihfabu cu Pathian nih a umpi ti langhternak caah a si. Lamkaltu Paul nih hitin a ṭial: “Holh theih loin holh cu Pathian a zummi hna caah si loin a zum lomi hna ca i hmelchunhnak a si.”—1Korin 14:22. Khrihfa hna nih felfai tein thawngṭha an chim khawh nakhnga caah a si. Pentekos ni i Jesuh zultu pawl bia a theimi hna nih hitin an ti: “Pathian nih thil lianngan a tuahmi hna kha an chim tikah an chimmi cu kan holh in an chim tiin kan theih cio hna.” (Lamkaltu 2:11) Cucaah mah khuaruahhar thil i aa tinhnak a dang pakhat cu Khrihfa pawl nih felfai tein “thawngṭha chim awk” le Jesuh nawlpeknak ningin ‘miphun vialte zultu ser’ awkah a si. (Lamkaltu 10:42; Matthai 28:19) Mah ni ah khuaruahhar thil a hmu i thawngṭha a ngaimi 3,000 hrawng cu zultu an hung si.—Lamkaltu 2:41.A um zungzal lo. Holh theih loin holhnak i telin thiang thlarau laksawng hna cu chikkhat ca lawng an si. Baibal nih hitin a chimchung: “Profet an um maw? An rian cu a dih ko lai. Holh theih loin a holhmi an um maw? Cu hna cu an dong lai.”—1Korin 13:8.Lamkaltu hna chan ah thiang thlarau laksawng kha a dang Khrihfa hna zong pek an si ve. Thil sining tam deuh ah lamkaltu hna nih zumtu hna cungah an kut an chuannak thawngin pek an si. (Lamkaltu 8:18; 10:44-46) Lamkaltu hna sinin thiang thlarau laksawng a hmumi hna nih midang kha an pe chin kho hna lo. (Lamkaltu 8:5-7, 14-17) Tahchunhnak ah, cozah bawi nih mi pakhat kha mawṭaw mawnghnak license a pek khawh nain mah license a ngeimi nih midang kha license peknak nawl a ngei lo. Lamkaltu hna le lamkaltu hna sinin mah laksawng a hmumi hna an thih hnuah holh theih loin holhnak cu rak dongh dawh a si.Kumzabu pakhatnak a donghnaklei hrawngah khuaruahhar laksawng a simi holh theih loin holhnak cu a rak dong. Tuchan ah ahohmanh nih Pathian ṭhawnnak thawngin holh theih loin kan holh tiah fiang tein an chim kho lo.*Jesuh nih mah zawn ruat lo dawtnak cu a zultu pawl i hmelchunhnak a si tiah a ti. (Johan 13:34, 35) Lamkaltu Paul zong nih dawtnak cu a hmaanmi Khrihfa hna i zungzal hmelchunhnak a si tiah a kan cawnpiak. (1Korin 13:1,8) Pathian thiang thlarau nih “a chuahtermi” Khrihfa ziaza hna a langhter tikah dawtnak kha hmasa bik ah a langhter.—Galati 5:22, 23.Baibal nih midang thil ṭhenh awk le a ruang ṭha a um caah cutin tuah awkah timhcia tein um u tiah a kan forh. Mah nih a hmutu lawng si loin a petu zong peknak in ṭhatnak hmuh khawh a si ti kha a langhter. (Phungthlukbia 11:25; Luka 6:38) Jesuh nih “pek leiah hin hmuh lei nakin lunglawmhnak a um deuh” tiah a ti.”—Lamkaltu 20:35.Peknak nih zeitik ah dah Pathian lung a lawmhter?Peknak nih zeitik ah dah Pathian lung a lawmhter lo?Peknak he aa tlaimi Baibal caang hnaLungtho tein peknak nih ṭhatnak a chuahter. Baibal nih hitin a ti: “Cucaah nanmah le nan lungthin nan i thleh ning cio in rak tho u, nan thawh tikah i ngaihchih bu le hnekchom in si hlah seh, lunglawm tein a thomi kha Pathian nih a dawt hna.”—2Korin 9:7.Lungtho tein peknak cu Pathian cohlanmi “biaknak” phunkhat a si. (Jeim 1:27) A chambaumi hna siang ngaiin a bawmmi cu Pathian nih an cungah leiba a ngeimi bantukin aa ruah. (Phungthlukbia 19:17) Cucaah Pathian nih a cham ṭhan lai tiah Baibal nih a kan cawnpiak.—Luka 14:12-14.Mah ca ṭhatnak in siannak langhter tikah. Tahchunhnak ah:  Midang lungthin lak awkah.—Matthai 6:2.  Pakhatkhat hmuh ṭhan awkah.—Luka 14:12-14.  Khamhnak cawk awkah.—Salm 49:6, 7.Mah nih Pathian duh lomi tuahsernak asiloah lungput hna a hlorh tikah. Tahchunhnak ah, mi pakhat kha phe kahnak caah, ritnak sii asiloah zu ningcang loin hmannak caah tangka pek cu a palh lai. (1Korin 6:9, 10; 2Korin 7:1) Cun rian ṭuan a huam lo caah amah tein aa cawm kho lomi bawmh zong aa tlak lomi a si.—2Thesalon 3:10.Mah innchungkhar kha zei rel loin midang tu tampi pek tikah. Chungkharlu nih a innchungkhar herhbaumi kha a zohkhenh awk a si tiah Baibal nih a kan cawnpiak. (1Timote 5:8) Chungkharlu nih a innchungkhar hnorsuang tiangin midang kha tam tuk a pek hna ahcun a palh lai. Cu bantukin an ngeihmi thilri kha “Pathian ta a si” tiin kum upa a simi an nu le an pa zohkhenh a duh lomi hna kha Jesuh nih a mawtchiat hna.—Marka 7:9-13.Baibal ah Jesuh chuah nithla a langhtermi a um lo i a chuah ni puai tuah ding a si ti zongin a chim lo. McClintock le Strong i Cyclopedia timi cauk nih hitin a ti: “Christmas puai tuah dingin Pathian nih a kan fial lo i Biakam Thar zongah a um lo.”Christmas puai kong hlathlai tikah a hmaan lomi biaknak phungphai hna in a rami a si ti kha kan hngalh khawh. Pathian nih a duh lomi lam in amah biak awkah kan i zuam ahcun Pathian kan serhsatmi bantuk a si tiah Baibal nih a langhter.—Exodus 32:5-7.Jesuh chuah ni puai tuahnak: “A hmasa Khrihfa hna nih [Jesuh] chuah ni puai an tuah lo. Zeicatiah mi pakhatkhat i a chuah ni puai tuah cu a hmaan lomi biaknak phunglam a si tiah an ruah caah a si.”—The World Book Encyclopedia. December 25: Mah ni ah Jesuh a chuak timi langhtertu zeihmanh a um lo. Church hruaitu hna nih khuasik thla i ni a tawi bik caan ah tuahmi a hmaan lomi biaknak puai hna he aa khah nakhnga mah ni kha an thimmi a si kho men. Laksawng peknak, rawldanghnak le party puai: The Encyclopedia Americana nih hitin a ti: “Christmas puai phungphai tam deuh cu December thla lai ah tuahmi, Saturnalia tiah auhmi Rom mi hna puai in a rami a si. Tahchunhnak ah, rawldanghnak puai sunglawi taktak in tuahnak, laksawng i peknak le phazawngdaing vannak hna cu mah puai in a rami a si.” Saturnalia puai an tuah lioah “rian le chawlehnak vialte kha an ngol chung” tiah Encyclopædia Britannica nih a langhter. Christmas mei vannak: The Encyclopedia of Religion timi cauk ningin Europe mi hna cu khuasik thla i ni a tawi bik caan ah puai tuah awk le khuachia ṭhawl awkah an inn ah “mei an van i a hring pengmi thingkung a phunphun” in an ṭamh. Mistletoe le holly kung: Mah kung hi Christmas ṭamhnak caah hman tawnmi a si. “Mistletoe kung ah khuaruahhar a simi thil ti khawhnak a um tiah celtic siangbawi pawl nih an zumh. Nika a rak kir ṭhannak puai caah a zungzal in a hring pengmi holly kung kha an biak.”—The Encyclopedia Americana. Christmas thingkung: “A hmaan lomi biaknak ah a ummi Europe mi hna Khrihfa biaknak i an luh hnu hmanhah thingkung biaknak cu a um rih.” Thingkung biaknak lakah atu tiang a um peng rihmi phungphai pakhat cu “khuasik thla lai ah tuahmi puai hna caah innka luhnak asiloah innchung ah Christmas thingkung an chiahmi” hi a si.—Encyclopædia Britannica.Jesuh Khrih cu mah ni, mah thla ah a chuak tiah langhtermi Baibal ah a um lo. Cherhchanmi cauk cheukhat ah hitin a langhter:  “Khrih a chuah ni taktak cu hngalh a si lo.”—New Catholic Encyclopedia.  “Khrih a chuah ni cu fiang tein hngalh a si lo.”—Encyclopedia of Early Christianity.‘Jesuh cu zeitikah dah a chuah?’ timi biahalnak i a phi cu Baibal ah direct in a um lo nain Jesuh a chuah laite ah a cangmi thil pahnih a um. Mah thil sining kha zoh in mi tampi nih Jesuh cu December 25 ah a chuah lo tiah an ti.Khuasik caan ah a si lo Min thlaknak. Jesuh a chuah hlanah Caesar Augustus nih “ram chung i a ummi vialte nih milu relnak caah nan min nan i thla dih lai” tiah nawl a chuah. Cucaah mikip nih “anmahle an khua cio ah” kal in min an i thlak a hau. An khua cio i an kir ṭhan tikah zarhkhat asiloah mah nak tam an rau kho. (Luka 2:1-3) Ngunkhuai kholhnak le ralkap tlaknak ti bantuk caah bawmtu a si nakhnga cutin nawl a chuahmi a si kho men. Mi pawl nih cu bantuk kongkau ruangah khual tlawn kha an duh lo. Cucaah Augustus nih a ukmi mi pawl kha khuasik caan ah hramhram in khual tlawnter in an thinhun dingin cun a tuah theng lai lo. Tuu. “An tuurun a zohkhenh i ramlak i a riakmi” tuukhal pawl an um. (Luka 2:8) Tuurun pawl cu “Lanhtak Puai [March thla donghlei] a phak hlan zarhkhat” in November thla lai tiang hrawng ramlak ah an um tiah cauk pakhat (Daily Life in the Time of Jesus) nih a ti. Hitin a ti chap: “Tuurun pawl cu khuasik caan ah cungkhuh a ummi thlam tangah an um. Asinain tuukhal pawl cu ramlak ah an um tiah Thawngṭha cauk nih a ti caah khuasik caan ah Christmas puai an tuahmi hi hmaan dawh a si lo.”Khuasik thla thawkJesuh a thih nithla AD 33, ṭhal caan, Nisan 14, Lanhtak Puai in hnulei ah kan rel ṭhan ahcun Jesuh zeitik ah dah a chuah ti kha hngalh khawh a si. (Johan 19:14-16) Kum thum le cheu a raumi phungchim rian a thawk lioah Jesus cu kum 30 hrawng a si. Cucaah Jesuh cu BC 2, khuasik thla thawk ah a chuak.—Luka 3:23.Jesuh Khrih cu December 25 ah a chuak timi langhtertu a um lo nain zeicah mah ni ah Christmas puai an tuah? Encyclopædia Britannica ningin biaknaklei hruaitu hna nih khuasik thla i ni a tawi bik caan ah “siasal a biami Rom mi hna nih tuahmi ‘teinak a hmu pengmi nika pathian chuah ni puai’ he khahter” dingin mah ni kha an thimmi a si. The Encyclopedia Americana ningin “a hmaan lomi biaknak in Khrihfa biaknak ah a rak lutmi hna caah cohlan a fawi deuh nakhnga” cutin an tuahmi a si tiah Baibal lei mifim tampi nih an zumh.Pathian nih “nu le pa sualnak aa summi” si hna seh ti a kan duh tiah Baibal nih a ti. (1 Thesalon 4:3) Baibal ah a hmanmi “nu le pa sualnak” timi biafang ah zuanzamnak, nulenu palepa sualnak le aa ṭhium rih lomi nu le pa umṭinak ti bantuk hna aa tel.Ṭhitumnak an tuah maw, tuah lo ti cu zeicah Pathian caah a biapit?Nuam tein kan umṭi kho lai maw ti hngalh awkah ṭhitum hlanin umṭinak he aa tlaiin tah zeitin?Nuva hna nih a fekmi chungkhar kha zeitindah an dirh khawh?Ṭhitumnak cu Pathian nih a dirhmi a si. Pathian nih hmasa bik nuva a fonh hna lioah ṭhitumnak kha a hram a rak thawk. (Genesis 2:22-24) Pathian nih ṭhitum biakamnak tuah loin nu le pa umṭi ding kha a timhmi a si lo.  Pathian nih minung caah zeidah a ṭha bik ti kha a hngalh. Pathian nih nu pakhat le pa pakhat a funtomtu ṭhitumnak kha zungzal ca in a timh. Mah thawngin chungkhar mi vialte nih ṭhathnemnak le huhphenhnak an hmuh lai. Tahchunhnak pakhat hi ruathmanh. Thilri sertu ṭialmi lamhruainak nih thilri pawl zeitindah hmaan tein bunh ding ti kha a langhter, cu bantukin Pathian lamhruainak nih chungkhar pehtlaihnak ah hlawhtlinnak hmuh khawh ning kha a kan chimh. Pathian phunglam a zulmi hna cu ṭhathnemhnak an hmu zungzal.—Isaiah 48:17, 18.Thilri sertu ṭialmi lamhruainak nih thilri pawl zeitindah hmaan tein bunh ding ti kha a langhter, cu bantukin Pathian lamhruainak nih chungkhar pehtlaihnak ah hlawhtlinnak hmuh khawh ning kha a kan chimh  I ṭhitum loin nupa sualnak tuahnak nih ṭih a nungmi thil tampi a chuahter. Tahchunhnak ah, duh loin fapawinak, nupa ihṭinak in chawnh khawhmi zawtnak le lungfahnak hna a chuahter khawh.*  Pathian nih nupa umṭinak thawngin fa ngeih khawhnak a pek hna. Pathian nih nunnak kha a sunsak tuk i fa ngeih khawhnak cu a sunglawi tukmi laksawng a si. Ṭhitumnak he aa tlaiin Pathian timhtuahnak kha kan upatnak thawngin Pathian nih mah laksawng kha sunsak hna seh ti a kan duh.—Hebru 13:4.A hlawh a tlingmi chungkhar ngeih khawh awkah ṭhitum biakamnak tuah hlanin hmunkhat ah umṭi hmasa a hau lo. Mah canah an pahnih ningin a fekmi biakamnak an tuah tik le buaibainak hna an tawnghthamṭi tikah an i pehtlaihnak cu a fek chin lai.* Ṭhitumnak nih biakamnak kha a fehter chin lai.—Matthai 19:6.A tlingmi chungkhar a um lo. Asinain nuva hna nih Baibal ruahnak cheuhnak an zulhnak thawngin a hlawh a tlingmi chungkhar an ser khawh. Tahchunhnak cheukhat hi zohhmanh:  Nanmah nakin nan innchunghawi herhmi kha biapi deuh ah chia u.—1 Korin 7:3-5; Filipi 2:3, 4.  Pakhat le pakhat i daw u law i upat zungzal u.—Efesa 5:25, 33.  Nan biachim kha i ralring u.—Phungthlukbia 12:18.  Lungsaunak ngei u law i ngaithiam colh u.—Kolose 3:13, 14.A cuza cangmi fale nih kum upa a simi nulepa zohkhenh awkah a biapi tukmi rian an ngei. Baibal nih hitin a ti: “An innchungkhar zohkhenh le an pa si hna seh, an pi si hna seh, cawm ṭhan ve cu an rian pakhatnak ah an chiah awk a si i cucu biaknaklei in an rian, Pathian nih tuah hna seh ti a duhmi rian cu a si.” (1Timote 5:4) A cuza cangmi fale nih kum upa a simi nulepa an zohkhenhmi hna cu na nu le na pa upat hna timi Baibal nawlbia an zulhmi a si.—Efesa 6:2,3.Kum upa a simi nulepa zohkhenhnak he aa tlaiin Baibal ah cuset khaset timi lamhruainak a um lo. Asinain nulepa a zohkhenhmi, zumhnak a ngeimi nu le pa cheukhat kong cu a langhter. Mah lengah nulepa a zohkhenhmi hna caah bawmtu a simi a ṭhami ruahnak cheuhnak zong a langhter.Baibal chan ah chungkharmi cheukhat nih kum upa a simi nulepa kha zeitindah an zohkhenh hna?Zei bantuk Baibal ruahnak cheuhnak nih dah nulepa a zohkhenhmi kha a bawmh khawh hna?Baibal nih kum upa a simi nulepa kha inn ah umter in zohkhenh awk a si tiah a ti maw?Thil sining cungah i hngat in lam tampi in an rak zohkhenh hna. Josef cu kum upa a simi a pa, Jakob he aa hlatnak hmun ah a um. Josef nih caanṭha a hmuh tikah a pa kha a pawngah rak i ṭhial dingin a timhtuah. A pa a rak phanh tikah umnak inn le rawl a pek lengah a rak huhphenh.—Genesis 45:9-11; 47:11, 12. Ruth cu a vapa nu i a ram ah a rak i ṭhial ve i a va nu zohkhenh awkah rian fakpi in a ṭuan.—Ruth 1:16; 2:2, 17, 18, 23. Jesuh nih a thih lai te ah nuhmei si dawh a simi a nu, Mary a zohkhenhtu ding kha a rak thim.—Johan 19:26, 27.*Kum upa a simi nulepa zohkhenhnak ah pumsalei le lungthinlei batnak ti bantuk zuamcawhnak a um khawh caah Baibal phunglam hna nih a kan bawmh khawh. Nulepa kha upat hna.Baibal chimmi: “Nan nu le nan pa kha upat hna u.”—Exodus 20:12.Baibal phunglam zulh khawh ning: A si khawh ahcun an nunnak he aa tlaiin anmah tein khuakhanternak thawngin upatnak kha langhter. Cun zohkhenhnak he aa tlai zongin anmah tein biakhiak hna seh. Mah lengah na bawmh khawhmi thil hna kha a tlari tein tuahpiaknak thawngin upatnak kha langhter. Theihthiampiak hna law ngaithiam hna.Baibal chimmi: “Lungsau thinfual hi fim a si, palhnak i maimilh cio hi minung sunparnak a si.”—Phungthlukbia 19:11.Baibal phunglam zulh khawh ning: Kum upa a simi nulepa nih na zohkhenh hnanak kha zei rel loin le zaangfahnak ngei loin bia an chim tikah hitin i hal, ‘Anmah bantukin ri ka ngeih i zeihmanh ka tuah khawh lo tikah zeitindah ka um lai?’ Theihthiampiak ding le ngaihthiam dingin naa zuam ahcun thil sining a chiat chin nakhnga lo na hrial khawh lai. Midang kha ruahnak cheuhnak hal hna.Baibal chimmi: “Ruahnak i cheuhnak a um lo ahcun khuakhannak kha a pingah a kal tawn, sihmanhsehlaw ruahnak cheutu an tam ahcun a hlawh a tling tawn.”—Phungthlukbia 15:22.Baibal phunglam zulh khawh ning: Na nu le na pa nih an ngeihmi zawtnak tawnghtham ning kha hlathlainak tuah. Nan hmunhma ah a ummi zohkhenhnak he aa tlaiin zei bantuk bawmhnak dah hmuh khawh a si ti kha hlathlai. Nulepa a zohkhenhmi hna he bia i ruah u. Unau na ngeih ahcun nulepa i an herhmi, zohkhenh ning, rian i phawtnak ti bantuk kha chungkhar ningin i ruah u.Kum upa a simi nulepa zohkhenhnak kong kha chungkhar ningin i ruah u Toidornak ngei u.Baibal chimmi: “Mi toidor te i um a ṭha deuh.”—Phungthlukbia 11:2.Baibal phunglam zulh khawh ning: Ri ka ngei ti kha cohlang. Tahchunhnak ah, mikip nih a caan le thazaang he aa tlaiin ri kan ngei. Mah cu na nu le na pa zeitluk in dah na zohkhenh khawh hna timi cungah huham a ngei. A hleiin zohkhenh a herhmi nulepa kha na zohkhenh hnanak ah na bat a si ahcun chungkharmi a dang le siibawi pawl kha bawmhnak hal hna. Nangmahle nangmah zong i zohkhenh.Baibal chimmi: “Ahohmanh nih mah pum kha an hua bal lo. ... Ahohmanh nih a pum cu a zoh, a khenh i a cawm.”—Efesa 5:29.Baibal phunglam zulh khawh ning: Nulepa zohkhenhnak rian na ngeih buin nangmah herhmi le innchunghawi a ngeimi na si ahcun na chungkhar herhmi zohkhenh awk zongah rian na ngei ko lai. Ngandamnak a pemi rawl ei a hau. I dinhnak le ihnak caah a caan a za in pek a hau. (Phungchimtu 4:6) A si khawh tik paohah chikkhat i din. Cutin na tuah ahcun nulepa zohkhenhnak ah lungthinlei le pumsalei in timhcia na si lai.Fale nih nulepa kha inn ah umter in zohkhenh a hau timi lamhruainak Baibal ah a um lo. Cheukhat nih cun kum upa a simi nulepa kha a si khawh chung inn ah umter in zohkhenh awkah bia an khiah. Asinain thil sining cheukhat ahcun tar zohkhenhnak inn i chiah ah a ṭha deuh tiah bia an khiah men lai. Zeitin tuah ah dah a ṭhat bik lai ti kha chungkharmi dihlak in an i ruahceih awk a si.—Galati 6:4,5.Baibal nih thi ei hlah u tiah nawlbia a kan pek. Cucaah thi le thi cheubang pawl kha ei asiloah rawnh ti bantuk kan cohlang lo. A tanglei Baibal caang hna hi hlathlai: Genesis 9:4. Pathian nih Noah le a chungkhar kha buanchukcho a dih hnuah saram pawl kha rawl caah einak nawl a pek hna. Asinain thi cu ei hlah u tiah nawl a pek hna. Pathian nih Noah kha hitin a ti: “Sa kha a chung i thi a um lioah cun nan ei lai lo.” Kan dihlak in Noah tefa kan si caah mah caan thawkin mah nawlbia cu minung dihlak he pehtlaihnak a ngei. Levitikas 17:14. “Zei sa thi hmanh nan ei lai lo, zeitintiah titsa vialte nunnak cu an thi cu a si; a eitu paoh cu hlonh a si lai.” Nunnak cu thi a si i amah ta in Pathian nih a hmuh. Mah nawlbia cu Israel miphun lawng a pekmi hna a si ko nain thi ei thlauhnak nawlbia cu Pathian nih biapi tuk ah a chiah ti a lang. Lamkaltu 15:20. “Zei thi hmanh ei nan i sum lai.” Pathian nih Noah a pekmi nawlbia kha Khrihfa pawl zong a pek ve hna. Hmasa Khrihfa hna nih thi ei asiloah sii thlopnak caah thi hman an duh lo ti kha tuanbia nih a langhtermi a um.Pathian nih thi ei hlah u tiah zeicah nawl a kan pek?Thi rawnh cu ngandamnak caah ṭihnung a si ti kha siilei fimthiamnak nih a langhtermi a um. A biapi deuhmi cu thi nih Pathian caah a sunglawi tukmi thil kha a aiawh. Cucaah Pathian nih thi kha ei hlah u tiah nawl a kan peknak a si.—Levitikas 17:11; Kolose 1:20.Nausem chuah asiloah “nau hrawhnak” timi biafang cu Baibal ah a um lo. Asinain a chuak rih lomi naute i telin minung nunnak kha Pathian nih zeitindah a hmuh ti a langhtermi Baibal caang tampi a um.Nunnak cu Pathian sinin hmuhmi laksawng a si. (Genesis 9:6; Salm 36:9) Nu paw chungah a ummi naute i telin nunnak vialte kha Pathian nih a sunsak. Cucaah a chuak rih lomi naute a thih nakhnga hramhram in tuah cu lainawn a si.Israel mi sin pekmi Pathian Nawlbia nih hitin a ti: “I vuak i velhnak hmun ah fapawi nu pakhatkhat kha pa pakhatkhat nih a tuk i a mah cu a thi lo nain a fa kha a rawh ahcun a tutu pa kha a tukmi nu i a va nih ka liamh seh a ti zat paohin dantat a si lai i biaceihtu hna nih cawi seh an timi zat in a cawi lai. Sihmanhsehlaw a thih ahcun dantatnak cu nunnak caah nunnak ve ... a si lai.”—Exodus 21:22, 23.*Minung nunnak cu zeitik in dah aa thawk?Nau aa hrawk balmi kha Pathian nih a ngaithiam lai maw?A nu asiloah naute nunnak caah ṭih a nun tikah nau hrawh cu a palh maw?Nau aa sem cangka in Pathian nih nunnak a ngeimi in a hmuh cang. A chuak rih lomi naute kha mi pakhat in Pathian Bia, Baibal nih a langhter tawn. Nu paw chung i naute nunnak le a chuak cangmi naute nunnak cu aa khat in Pathian nih a hmuh ti a langhtermi tahchunhnak cheukhat kha zohhmanh u.  Thiang thlarau forhfialnak thawngin Siangpahrang David nih hitin a ti: “Ka chuah hlanin na rak ka hmuh diam cang.” (Salm 139:16) Pathian nih David kha a chuah hlanin mi pakhat in a hmuh cang.   Jeremiah cu a chuah hlanin profet a si lai ti kha Pathian nih a hngalh cang. Pathian nih hitin a ti: “Paw chung i kaan ser hlanah kaan hngalh i na chuah hlanah kaan thianter cang; nangmah cu miphun hna ca i profet ah kaan chiah cang.”—Jeremiah 1:5.  Baibal ṭialtu siibawi Luka nih a chuak rih lomi naute ca le a chuak kami naute caah Greek biafang pakhat kha a hman.—Luka 1:41; 2:12, 16.Nau aa hrawk balmi hna nih Pathian ngaihthiamnak kha an hmuh khawh. Nunnak kha Pathian hmuh ningin an hun hmuh tikah sualnak ka ngei timi ruahnak an ngeih awk a si ti lo. “BAWIPA cu zaangfahnak le dawtnak in a khat. ... Nichuahlei le nitlaklei an i hlat tluk khin kan sualnak cu kanmah he i hlat ah a kan ṭhialpiak.” (Salm 103:8-12) Nau hrawhnak i telin hlanah rak tuahmi sualnak caah lungtak in aa ngaichihmi hna kha Jehovah nih a ngaihthiam hna lai.—Salm 86:5.A chuak rih lomi naute nunnak he aa tlaiin Baibal chimmi kha na hngalh cang ahcun a nu asiloah naute nunnak caah ṭih a nung timi ruang men ah nau naa hrawk lai lo.Nau hrin lioah a nu nunnak le naute nunnak ah pakhatkhat thim a hau timi lakhruak in a cang khomi thil sining nan ton ah tah zeitin? Cu bantuk thil sining a tongmi hna nih anmah tein biakhiahnak an tuah awk a si.Baibal ah kuak zuk* le khuhsii hmannak kong he aa tlaiin a chimmi a um lo. Asinain kan ngandamnak a hnorsuangmi le Pathian nih a duh lomi a thiang lomi ziaza pawl a langhtermi phunglam hna cu a um. Cucaah kuak zuk cu sual a si ti kha kan hngalh khawh. Nunnak kha upat. ‘Pathian cu minung kha nunnak le thaw a petu a si.’ (Lamkaltu 17:24, 25) Nunnak cu Pathian nih a kan pekmi laksawng a si caah kuak zuk ti bantuk chan a tawiter khomi zeibantuk thil hmanh kha kan tuah awk a si lo. Kuak zuk cu vawleicung pumpi ah thihnak a chuahter khomi thil lakah pakhat a si ve, asinain mah cu kham khawh a si ko. Innpa kha daw hna. “Na innpa cu nangmah naa dawt bantukin na dawt lai.” (Matthai 22:39) Mi lakah kuak zuk cu dawtnak ngeih lo a si. Kuak a zumi pawngah a ummi hna nih kuak khu kha an dawp ve caah kuak a zumi hna nih an ngeihmi zawtnak bantuk kha an ngei ve. Thiang tein um. “Pathian sinah a nungin pekchanhmi raithawinak bantukin i pe tuah u ... cohlan awk tlakmi si tuah u.” (Rom 12:1) “Pum siseh, thlarau siseh, a thurhnomhtertu paohpaoh kha i thenh u sihlaw Pathian ṭih bu tein um u sih.” (2Korin 7:1) Kuak zuk cu thiannak he aa ralchanhmi a si. Khuhsii a hmangmi hna cu an pum fakpi in a hnorsuang khomi ṭih a nungmi siivai hramhram in a hmangmi an si.Weed asiloah pot tiah auhmi sahdah kong le a dang ritnak siivai kong kha Baibal ah an min in a chimmi a um lo. Asinain mi a leem khomi mah bantuk thil hna kha nuamhnak sawhsawh in hman awk a si lonak kong a langhtermi phunglam tu cu a um. A cunglei i phunglam hna lengah mah lamhruainak hna zong hi hman khawh an si: Lungthinlei thil ti khawhnak kha uk khawh a hau. “Bawipa na Pathian cu na lungthin dihlak ... in na dawt lai.” (Matthai 22:37, 38) “Ralring tein um u.” (1Peter 1:13) Ritnak siivai a hmangmi pakhat nih cun a lungthin kha ṭha tein aa uk kho lo. Ritnak siivai nih a leemmi mi tampi an um. A ṭhami thil kha an ruat kho ti lo i ritnak siivai hmuh khawhnak lam lawng kha an kawl.—Filipi 4:8. Upadi zul. “Bawi le nawlngeitu pawl kha an nawl nan ngaih hna lai.” (Titus 3:1) Ram tampi ah ritnak siivai cheukhat kha fakpi in an khenkham. Pathian mithmai ṭha hmuh kan duh ahcun cozah pawl nawl kha kan ngaih a hau.—Rom 13:1.Baibal nih midang thil ṭhenh awk le a ruang ṭha a um caah cutin tuah awkah timhcia tein um u tiah a kan forh. Mah nih a hmutu lawng si loin a petu zong peknak in ṭhatnak hmuh khawh a si ti kha a langhter. (Phungthlukbia 11:25; Luka 6:38) Jesuh nih “pek leiah hin hmuh lei nakin lunglawmhnak a um deuh” tiah a ti.”—Lamkaltu 20:35.Peknak nih zeitik ah dah Pathian lung a lawmhter?Peknak nih zeitik ah dah Pathian lung a lawmhter lo?Peknak he aa tlaimi Baibal caang hnaLungtho tein peknak nih ṭhatnak a chuahter. Baibal nih hitin a ti: “Cucaah nanmah le nan lungthin nan i thleh ning cio in rak tho u, nan thawh tikah i ngaihchih bu le hnekchom in si hlah seh, lunglawm tein a thomi kha Pathian nih a dawt hna.”—2Korin 9:7.Lungtho tein peknak cu Pathian cohlanmi “biaknak” phunkhat a si. (Jeim 1:27) A chambaumi hna siang ngaiin a bawmmi cu Pathian nih an cungah leiba a ngeimi bantukin aa ruah. (Phungthlukbia 19:17) Cucaah Pathian nih a cham ṭhan lai tiah Baibal nih a kan cawnpiak.—Luka 14:12-14.Mah ca ṭhatnak in siannak langhter tikah. Tahchunhnak ah:  Midang lungthin lak awkah.—Matthai 6:2.  Pakhatkhat hmuh ṭhan awkah.—Luka 14:12-14.  Khamhnak cawk awkah.—Salm 49:6, 7.Mah nih Pathian duh lomi tuahsernak asiloah lungput hna a hlorh tikah. Tahchunhnak ah, mi pakhat kha phe kahnak caah, ritnak sii asiloah zu ningcang loin hmannak caah tangka pek cu a palh lai. (1Korin 6:9, 10; 2Korin 7:1) Cun rian ṭuan a huam lo caah amah tein aa cawm kho lomi bawmh zong aa tlak lomi a si.—2Thesalon 3:10.Mah innchungkhar kha zei rel loin midang tu tampi pek tikah. Chungkharlu nih a innchungkhar herhbaumi kha a zohkhenh awk a si tiah Baibal nih a kan cawnpiak. (1Timote 5:8) Chungkharlu nih a innchungkhar hnorsuang tiangin midang kha tam tuk a pek hna ahcun a palh lai. Cu bantukin an ngeihmi thilri kha “Pathian ta a si” tiin kum upa a simi an nu le an pa zohkhenh a duh lomi hna kha Jesuh nih a mawtchiat hna.—Marka 7:9-13.