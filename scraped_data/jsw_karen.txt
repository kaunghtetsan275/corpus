လူၤစံယၤ အခီၣ်စ့ၣ်တကပၤ တဂ့ၤလၢၤဘၣ်. ဖဲအနီၢ်ဆံးခါန့ၣ် အဝဲဒိးန့ၢ်ဘၣ် ထူၣ်ပျၢ်သံတၢ်ဆါလီၤ. ဖဲလူၤစံယၤအိၣ် ၁၆ နံၣ်အခါ အတၢ်မၤခိၣ်တဂၤတဲအီၤလၢ “ခီဖျိလၢ နနၢ်က့ၣ်ဒီးနတဒိကနၣ် နမိအကလုၢ်အဃိ ကစၢ်ယွၤစံၣ်ညီၣ်နၤလၢ ထူၣ်ပျၢ်သံတၢ်ဆါလီၤ.” တၢ်မၤခိၣ် အတၢ်ကတိၤတဖၣ်အံၤ မၤဘၣ်ဒိအသးဒိၣ်မးအဃိ ပူၤကွံာ်အါနံၣ်လံဘၣ်ဆၣ် အဝဲသးပ့ၤနီၣ်ဝဲတန့ၢ်ဘၣ်.ဖဲဒဲမရဲး(စ်) သ့ၣ်ညါလၢအအိၣ်ဒီး ခိၣ်နူာ်ခဲစၢၣ်အခါ အပါတဲအီၤလၢ “တၢ်ဆါအီၣ်နၤဒ်အံၤန့ၣ် နမၤကြီတၢ်မနုၤလဲၣ်. နမၤဘၣ်တၢ်ကမၣ်ဖးဒိၣ် တမံၤမံၤအဃိ ကစၢ်ယွၤစံၣ်ညီၣ်နၤဧါသၢၣ်.” အပါအတၢ်ကတိၤန့ၣ် မၤဘၣ်ဒိအသးဆါမးလီၤ.ပှၤနာ်ဝဲလၢ ကစၢ်ယွၤစံၣ်ညီၣ် ပှၤဟီၣ်ခိၣ်ဖိလၢ တၢ်ဆူးတၢ်ဆါန့ၣ် အိၣ်လံအနံၣ်ဖးယံာ်လံ. လံာ်လၢအမ့ၢ် Manners and Customs of Bible Lands (လုၢ်လၢ်လၢအဘၣ်ထွဲလိာ်သးဒီး တၢ်လီၢ်လၢအိၣ်လၢ လံာ်စီဆှံအပူၤ) တဲဝဲလၢ “ပှၤအါဂၤလၢယ့ၣ်ၡူးအစိၤန့ၣ် နာ်ဝဲလၢ ပှၤဟီၣ်ခိၣ်ဖိတဖၣ် တူၢ်ဘၣ်တၢ်ဆူးတၢ်ဆါခီဖျိလၢ အဝဲသ့ၣ်မၤဘၣ်တၢ်ဒဲးဘး တမံၤမံၤအဃိလီၤ.” ဒီးတၢ်ဆါအဝဲန့ၣ် မ့ၢ်ဝဲတၢ်စံၣ်ညီၣ်တမံၤလၢ အဝဲသ့ၣ်တၢ်ဒဲးဘးအဃိလီၤ. လံာ်အဂၤတဘ့ၣ်တဲဝဲ လၢညါန့ၣ် “ပှၤတနီၤနာ်ဝဲ ကစၢ်ယွၤဒုးအိၣ်ထီၣ် တၢ်ဆါအကလုာ်ကလုာ် ဒ်သိးကစံၣ်ညီၣ် ပှၤဟီၣ်ခိၣ်ဖိလၢ အဝဲသ့ၣ်အတၢ်ဒဲးဘးအဃိလီၤ.” မ့မ့ၢ်ဒ်န့ၣ်န့ၣ်လၢ ၁၄ ယာ်ဖှိၣ်အဆၢကတီၢ် ပှၤအကကွဲၢ်တဖၣ်လၢ ကီၢ်ယူရပၤအပူၤ ဘၣ်သံလၢတၢ်ဆူးတၢ်ဆါအဃိန့ၣ် မ့ၢ်ပတဲလၢကစၢ်ယွၤ စံၣ်ညီၣ်ပှၤအၢပှၤသီသ့ဧါ. မ့တမ့ၢ် ဒ်ဆူၣ်ချ့ပှၤဃုသ့ၣ်ညါတၢ်တဖၣ် တဲဝဲအသိး တၢ်ဆူးတၢ်ဆါတကလုာ်အံၤ ကဲထီၣ်သးခီဖျိလၢ ဘဲးထံရံယါအဃၢ်တဖၣ်အဃိဧါ. ပှၤတနီၤဆိကမိၣ်ဝဲလၢ မ့ၢ်ကစၢ်ယွၤဒုးကဲထီၣ် တၢ်ဆူးတၢ်ဆါ ဒ်သိးကမၤနးမၤဖှီၣ် ပှၤဟီၣ်ခိၣ်ဖိအနီၢ်ကီၢ်ဧါ.*ဆိကမိၣ်ကွၢ်. ကစၢ်ယွၤမ့ၢ်စံၣ်ညီၣ် ပှၤဟီၣ်ခိၣ်ဖိလၢ တၢ်ဆူးတၢ်ဆါ ဒီးတၢ်မၤနးမၤဖှီၣ်န့ၣ် ဘၣ်မနုၤအဃိလၢ အဖိခွါယ့ၣ်ၡူးခရံာ်မၤဘျါက့ၤ ပှၤဆူးပှၤဆါတဖၣ်လဲၣ်. ယ့ၣ်ၡူးမၤဝဲဒ်န့ၣ်န့ၣ် မ့ၢ်အဝဲထီဒါကစၢ်ယွၤ အတၢ်စံၣ်ညီၣ်ဒီး အတၢ်တီတၢ်လိၤဧါ. (မးသဲ ၄:၂၃,၂၄) ယ့ၣ်ၡူးခရံာ်န့ၣ် တထီဒါဝဲအပၢ် အတၢ်ဆၢတဲာ်နီတဘျီဘၣ်. လၢတၢ်န့ၣ်အလီၢ် အဝဲတဲဝဲလၢ “တၢ်လၢအဘၣ် အသးတဖၣ်န့ၣ်, ယမၤတထံၣ်ဃီလီၤ. ... ဒ်ပၢ်မၤလိာ်ယၤအသိးန့ၣ်, ယမၤယဲဒ်န့ၣ်အသိးလီၤ.”—ယိၤဟၣ် ၈:၂၉; ၁၄:၃၁.လံာ်စီဆှံပာ်ဖျါထီၣ်ဝဲ လီၤတံၢ်လီၤဆဲးလၢ ယဟိဝၤယွၤန့ၣ် ‘တီဝဲလိၤဝဲ’ ဒီးတမၤတၢ်တတီတ လိၤ နီတဘျီဘၣ်. (၅မိၤၡ့ ၃၂:၄) အဒိ ဆိကမိၣ်ကွၢ် မ့ၢ်ကစၢ်ယွၤ ကမၤလီၤတဲာ်ကဘီယူၤတဘ့ၣ် ဒီးမၤသံပှၤအကယၤတဖၣ် ခီဖျိလၢ အဝဲအဲၣ်ဒိးစံၣ်ညီၣ်ပှၤတဂၤလၢ ကဘီယူၤပူၤအဃိဧါ. တမ့ၢ်လၢကစၢ်ယွၤ ကမၤဝဲနီတဘျီဘၣ်. စီၤအၤဘြၤဟၣ်လၢအမ့ၢ် ကစၢ်ယွၤအခ့အပှၤလၢ အတီအလိၤတဂၤ တဲဝဲလၢ ကစၢ်ယွၤန့ၣ် တီဝဲလိၤဝဲအဃိ တမ့ၢ်လၢအက “မၤဟးဂီၤ ပှၤတီပှၤလိၤစ့ၢ်ကီးဒီး ပှၤတတီတလိၤ” နီတဘျီဘၣ်. အဝဲတဲစ့ၢ်ကီးလၢ ကစၢ်ယွၤမၤ “တၢ်န့ၣ်တသ့ဘၣ်.” (၁မိၤၡ့ ၁၈:၂၃,၂၅, ခ့ခါစှီၤကျိာ်) လံာ်စီဆှံတဲစ့ၢ်ကီးဝဲလၢ “ယွၤတမၤဘၣ် တၢ်တတီတလိၤဘၣ်” ဒီးအဝဲတမၤ “တၢ်အၢတၢ်သီ” ဘၣ်.—ယိၤဘး ၃၄:၁၀-၁၂.တၢ်ကီတၢ်ခဲလၢ ပတူၢ်ဘၣ်အီၤတဖၣ်န့ၣ် ပတဲလၢကစၢ်ယွၤစံၣ်ညီၣ်ပှၤ ခီဖျိလၢ ပမၤတၢ်ဒဲးဘးတမံၤမံၤအဃိ တသ့ဘၣ်. အဒိ ဖဲယ့ၣ်ၡူး ဒီးအပျဲၢ်အဘီၣ်တဖၣ် ထံၣ်ဘၣ်ဝဲပိာ်ခွါလၢ အမဲာ်ချံတထံၣ်တၢ်လၢ အအိၣ်ဖျဲၣ်ထီၣ်လံၤလံၤအခါ ယ့ၣ်ၡူးပာ်ဖျါထီၣ်န့ၢ်ပှၤ တၢ်ဂ့ၢ်တခါအံၤ လီၤတံၢ်လီၤဆဲးလီၤ. “အပျဲၢ်အဘီၣ်သံကွၢ်အီၤ ဒီးစံးဝဲဒၣ်, ရၤဘံဧၢ, မ့ၢ်မတၤမၤတၢ်ဒဲးဘးလၢ ပှၤတဂၤအံၤကအိၣ်ဖျဲၣ် အမဲာ်ဘျီၣ်လဲၣ်. မ့ၢ်ပှၤတဂၤအံၤ, မ့ၢ်အမိၢ်အပၢ်လဲၣ်. ဒီးယ့ၣ်ၡူးစံးဆၢဝဲဒၣ်, အဝဲဒၣ်မ့ၢ်ဂ့ၤ, အမိၢ်အပၢ်မ့ၢ်ဂ့ၤ, တမၤဘၣ်တၢ်ဒဲးဘးဘၣ်. မ့ၢ်ဒ်သိးယွၤအတၢ်မၤကအိၣ်ဖျါ လၢအလိၤလီၤ.”—ယိၤဟၣ် ၉:၁-၃.ခီဖျိလၢ ပှၤနာ်ကမၣ်ပာ်စၢၤဝဲဒ်န့ၣ်အဃိ ဖဲယ့ၣ်ၡူးတဲဝဲဒ်န့ၣ်အခါ အပျဲၢ်အဘီၣ်တဖၣ် ကမၢကမၣ်ဝဲလီၤ. ယ့ၣ်ၡူးမၤဘျါက့ၤပိာ်ခွါလၢ အမဲာ်ချံတထံၣ် တၢ်တဂၤအံၤ တကးဒံးဘၣ် ခီဖျိလၢ အဝဲမၤဝဲဒ်န့ၣ်အဃိ မ့ၢ်ဒၣ်အဝဲပာ်ဖျါထီၣ်လၢ တၢ်ကီတၢ်ခဲလၢ ပတူၢ်ဘၣ်တဖၣ်န့ၣ် တမ့ၢ်လၢကစၢ်ယွၤ စံၣ်ညီၣ်ပှၤအဃိဘၣ်. (ယိၤဟၣ် ၉:၆,၇) မုၢ်မဆါတနံၤအံၤစ့ၢ်ကီး ပမ့ၢ်သ့ၣ်ညါလၢ ကစၢ်ယွၤတဒုးအိၣ်ထီၣ် ပတၢ်ဆူးတၢ်ဆါတဖၣ်ဘၣ်န့ၣ် ပကဒိးန့ၢ်ဘၣ် တၢ်သူၣ်မံသးမုာ်လီၤ.ကစၢ်ယွၤ မ့ၢ်စံၣ်ညီၣ်ပှၤဟီၣ်ခိၣ်ဖိလၢ တၢ်ဆူးတၢ်ဆါန့ၣ် ဘၣ်မနုၤအဃိ ယ့ၣ်ၡူးမၤဘျါက့ၤပှၤဆါလဲၣ်လံာ်စီဆှံအဆၢလၢ အဟ့ၣ်ဂံၢ်ဟ့ၣ်ဘါပှၤ  “ယွၤတဘၣ်ဘၣ် တၢ်လ့ပစီလၢ တၢ်အၢတၢ်သီဘၣ်, ဒီးအကစၢ်ဒၣ်ဝဲ တလ့ပစီဘၣ်ပှၤနီတဂၤဘၣ်.” (ယၤကိာ် ၁:၁၃) ပှၤဟီၣ်ခိၣ်ဖိတဖၣ်တူၢ်ဘၣ် “တၢ်အၢတၢ်သီ” လၢအပၣ်ဃုာ်ဒီး တၢ်ဆူးတၢ်ဆါ, တၢ်နးတၢ်ဖှီၣ် ဒီးတၢ်သံတၢ်ပှၢ်န့ၣ် အိၣ်အနံၣ်လၢ အကထိတဖၣ်လံ. ဘၣ်ဆၣ် တယံာ်တမီၢ်န့ၣ် တၢ်အၢတၢ်သီတဖၣ်အံၤ ကလီၤမၢ်ကွံာ်ဝဲခဲလၢာ်လီၤ.  “မၤဘျါက့ၤ ကယဲၢ်ပှၤလၢ အမၤတကဲဘၣ်တဖၣ်န့ၣ်ခဲလၢာ်လီၤ.” (မးသဲ ၈:၁၆) ယ့ၣ်ၡူးမၤဘျါက့ၤ ပှၤဆူးပှၤဆါလၢ အဟဲလၢအအိၣ်ကိးဂၤဒဲးအဃိ အဝဲပာ်ဖျါထီၣ်ဝဲလၢ ကစၢ်ယွၤအဘီအမုၢ်န့ၣ် ကမၤဘျါကွံာ်ဝဲ ပှၤဆူးပှၤဆါလၢဟီၣ်ခိၣ်ဒီဘ့ၣ်လီၤ.  “ဒီးယွၤကထွါကွံာ်အမဲာ်ထံ ခဲလၢာ်လၢအမဲာ်, ဒီးတၢ်သံတအိၣ်လၢၤဘၣ်, ဒီးတၢ်သူၣ်အုးသးအုးတအိၣ်လၢၤဘၣ်, ဒီးတၢ်ဟီၣ်တၢ်ယၢၤတအိၣ်လၢၤဘၣ်, ဒီးတၢ်ဘှံးသူၣ်ဘှံးသးတအိၣ်လၢၤဘၣ်. အဂ့ၢ်ဒ်အံၤ, တၢ်အိၣ်လၢ အခီၣ်ထံးတဖၣ်ပူၤကွံာ်လံ.”—လီၣ်ဖျါ ၂၁:၃-၅.ဘၣ်မနုၤအဃိ ပှၤဟီၣ်ခိၣ် ဖိသ့ၣ်တဖၣ် ထံၣ်ဘၣ်တၢ်ကီတၢ်ခဲ ဒီးတၢ်နးတၢ်ဖှီၣ် အါထဲအံၤညါလဲၣ်. ပှၤဟီၣ်ခိၣ်ဖိ ဆိကမိၣ်ဝဲတၢ်သံကွၢ်တဖျၢၣ်အံၤ အိၣ်လံအနံၣ်အါမးလံ. ပပာ်ဒ့ၣ်ပာ်ကမၣ် ကစၢ်ယွၤမ့ၢ်တသ့ဘၣ်န့ၣ် ပကြၢးပာ်ဒ့ၣ်ပာ်ကမၣ် မတၤတဂၤလဲၣ်. တၢ်မၤလိလၢခံတခါန့ၣ် ကပာ်ဖျါထီၣ်န့ၢ်ပှၤ တၢ်သံကွၢ်တဖၣ်အံၤ အတၢ်စံးဆၢလီၤ.ယွၤပျဲ ပှၤဟီၣ်ခိၣ်ဖိတဖၣ် လၢကပၢတၢ်တစိၢ်တလီၢ် ဒ်သိးကပာ်ဖျါထီၣ်ဝဲလၢ အဝဲသ့ၣ်သုးကျဲၤဝဲ ပှၤဟီၣ်ခိၣ်ဖိအတၢ်ကီတၢ်ခဲ တန့ၢ်ဘၣ်န့ၣ်လီၤအဆိကတၢၢ်န့ၣ် တၢ်အၢတၢ်သီစးထီၣ်ဝဲဖဲ မုၣ်ကီၤလံၢ်ကတိၤလီတၢ်အခါလီၤ. လၢအခီၣ်ထံးန့ၣ် မုၣ်ကီၤလံၢ်မ့ၢ်မူခိၣ်ကလူးလၢ အလၢအပှဲၤတဂၤဘၣ်ဆၣ် “တဆၢထၢၣ်ဘၣ်လၢ တၢ်မ့ၢ်တၢ်တီအပူၤဘၣ်.” (ယိၤဟၣ် ၈:၄၄) အဝဲသးလီဝဲ တၢ်ဘူၣ်ထီၣ်ဘါထီၣ်လၢ ယွၤကြၢးဒိးန့ၢ်ဘၣ်ဝဲထဲတဂၤဧိၤန့ၣ်လီၤ. မုၣ်ကီၤလံၢ်လီန့ၢ် ပိာ်မုၣ်အဆိကတၢၢ်နီၢ်အံၣ်အုဒီး ကွဲန့ၢ်လွဲန့ၢ်အီၤလၢ ကဒိကနၣ်အီၤလၢယွၤအလီၢ်န့ၣ်လီၤ. ဒ်နီၢ်အံၣ်အု တဒိကနၣ် ယွၤအကလုၢ်အသိးန့ၣ် စီၤအၤဒၣ်တဒိကနၣ်စ့ၢ်ကီးဘၣ်. စီၤအၤဒၣ်အတၢ်ဃုထၢအံၤ ဒုးအိၣ်ထီၣ်တၢ်နးတၢ်ဖှီၣ်ဒီး တၢ်သံလီၤ.—ဖး ၁ မိၤၡ့ ၃:၁–၆, ၁၉ တက့ၢ်.ကစၢ်ယွၤအိၣ်ဒီးတၢ်ခွဲး တၢ်ယာ်လၢကပၢတၢ် ဘၣ်ဆၣ်မုၣ်ကီၤလံၢ်ပူထီၣ်ဝဲတၢ်အံၤ ဖဲဟ့ၣ်ကူၣ်ဝဲနီၢ်အံၣ်အု ဒ်သိးအသုတဒိကနၣ် ယွၤအကလုၢ်တဂ့ၤအဆၢကတီၢ်န့ၣ်လီၤ. ပှၤဟီၣ်ခိၣ်ဖိအါတက့ၢ် ပၣ်ဃုာ်လၢ မုၣ်ကီၤလံၢ်အအိၣ်ဒီး တတူၢ်လိာ်ဝဲယွၤဒ် အဝဲသ့ၣ်အတၢ်ပၢကစၢ်လၢၤဘၣ်. လၢတၢ်န့ၣ်အဃိ မုၣ်ကီၤလံၢ်ကဲထီၣ် “ဟီၣ်ခိၣ်အခိၣ်” န့ၣ်လီၤ.—ဖး ယိၤဟၣ် ၁၄:၃၀; ၁ ယိၤဟၣ် ၅:၁၉ တက့ၢ်.ယွၤအတၢ်ဘၣ်တ့ခဲလၢာ်န့ၣ် လၢဝဲပှဲၤဝဲလီၤ. လၢတၢ်န့ၣ်အဃိ ပှၤဟီၣ်ခိၣ်ဖိဒီး မူခိၣ်ကလူးတဖၣ်လၢကစၢ်ယွၤတ့လီၤဝဲန့ၣ် မ့ၢ်အဲၣ်ဒိး ဒိကနၣ်ကစၢ်ယွၤအကလုၢ်န့ၣ် ဒိကနၣ်ဝဲသ့လီၤ. (၅ မိၤၡ့ ၃၂:၄, ၅) ကစၢ်ယွၤတ့လီၤပှၤဃုာ်ဒီးတၢ်သဘျ့ဒ်သိး ပကဃုထၢလၢပကမၤတၢ်ဂ့ၤ မ့တမ့ၢ် တၢ်အၢန့ၣ်လီၤ. တၢ်သဘျ့အံၤ ဟ့ၣ်ပှၤတၢ်ခွဲးတၢ်ယာ်လၢ ပကပာ်ဖျါထီၣ်ပတၢ်အဲၣ်ယွၤန့ၣ်လီၤ.—ဖး ယၤကိာ် ၁:၁၃–၁၅; ၁ ယိၤဟၣ် ၅:၃ တက့ၢ်.ကစၢ်ယွၤအိၣ်ဒီး တၢ်ခွဲးတၢ်ယာ်လၢကပၢတၢ်ဘၣ်ဆၣ် စးထီၣ်လၢ ဧ့ၤဒ့ၣ်ပူၤလံၤလံၤန့ၣ် ဘၣ်မနုၤအဃိ ယဟိဝၤယွၤဟ့ၣ်ဝဲ ပှၤပူထီၣ်တၢ်တဖၣ်အံၤအခွဲးလဲၣ်. မ့ၢ်ဒ်သိးကပာ်ဖျါထီၣ်ဝဲလၢ တၢ်ပၢတၢ်ပြးတခါဂ့ၤတခါဂ့ၤ မ့ၢ်တဟဲလၢယွၤန့ၣ် တကဲဘျုးလၢ ပှၤဟီၣ်ခိၣ်ဖိအဂီၢ်ဘၣ်လီၤ. (စံၣ်တဲၤတဲလီၤ ၇:၂၉; ၈:၉) ဒီးပှၤကညီအတၢ်စံၣ်စိၤတဲစိၤ လၢအနံၣ် ၆,၀၀ဝ အတီၢ်ပူၤအံၤ ပာ်ဖျါထီၣ်တၢ်အံၤန့ၣ်လီၤ. ပှၤဟီၣ်ခိၣ်ဖိအတၢ်ပၢတၢ်ပြးတဖၣ် မၤဟါမၢ်ကွံာ် ဝဲတၢ်ဒုးတၢ်ယၤ, ကွီၢ်မ့ၣ်, တၢ်တတီတလိၤ ဒီးတၢ်ဆူးတၢ်ဆါတန့ၢ် လၢလၢပှဲၤပှဲၤဘၣ်.—ဖး ယံးရမံယၤ ၁၀:၂၃; ရိမ့ၤ ၉:၁၇ တက့ၢ်.ပမ့ၢ်ထိၣ်သတြီၤကွၢ် ပှၤဟီၣ်ခိၣ်ဖိအတၢ်ပၢဒီးကစၢ်ယွၤအတၢ်ပၢန့ၣ် ပှၤလၢအတူၢ်လိာ် ယွၤအတၢ်ပၢန့ၣ်ဒိးန့ၢ်ဘၣ်ဝဲ တၢ်အဘျုးအဖှိၣ်အါမးလီၤ. (ယၡါယၤ ၄၈:၁၇, ၁၈) တယံာ်လၢၤဘၣ်ဒီး ယဟိဝၤယွၤကမၤကတၢၢ်ကွံာ် ပှၤဟီၣ်ခိၣ်ဖိအတၢ်ပၢတၢ်ပြးခဲလၢာ်လီၤ. ထဲဒၣ်ပှၤလၢအဃုထၢလၢ ကဒိးပၢအသးလၢ ယွၤအတၢ်ပၢအဖီလာ်န့ၣ် ကအိၣ်မူဘၣ်လၢ ဟီၣ်ခိၣ်ချၢလီၤ.—ယၡါယၤ ၁၁:၉.—ဖး ဒၤနံးယ့လး ၂:၄၄ တက့ၢ်.ကွၢ်တၢ်ဂီၤမူလၢအမ့ၢ် ဘၣ်မနုၤအဃိ ယွၤပျဲတၢ်နးတၢ်ဖှီၣ်အခွဲးလဲၣ်ဝံသးစူၤလီၤ, နအိးထီၣ် media player တန့ၢ်ဘၣ်.ဒီလိး ဝံၣ်ဒံၢ်အိၣ်အံၤမုၣ်ကီၤလံၢ်စံးဝဲလၢ ပှၤဟီၣ်ခိၣ်ဖိတဖၣ်ဘူၣ်ထီၣ်ဘါထီၣ် ယဟိဝၤယွၤလၢ အနီၢ်ကစၢ်အဘျုးအဂီၢ်လီၤ. မ့ၢ်နအဲၣ်ဒိးပာ်ဖျါထီၣ်လၢ တၢ်ကတိၤအံၤန့ၣ် မ့ၢ်တၢ်ကတိၤလၢအကမၣ်ဧါ. နပာ်ဖျါထီၣ်သ့ဝဲလီၤ. ခီဖျိလၢယွၤအတၢ်သးစူၤအဃိ ပအိၣ်ဒီးတၢ်ခွဲးတၢ်ယာ်လၢ ပကပာ်ဖျါထီၣ် မ့ၢ်ပဘၣ်သူၣ်ဘၣ်သး ယွၤအတၢ်ပၢဧါ မ့တမ့ၢ် ပှၤဟီၣ်ခိၣ်ဖိအတၢ်ပၢဧါန့ၣ်လီၤ. ပပာ်ဖျါထီၣ်ပတၢ်ဃုထၢခီဖျိလၢ ပတၢ်အိၣ်မူလုၢ်လၢ်သကဲာ်ပဝးလီၤ.—ဖး ယိၤဘး ၁:၈–၁၂; ကတိၤဒိ ၂၇:၁၁ တက့ၢ်.ပတၢ်ဃုထၢတဖၣ် ပာ်ဖျါထီၣ်ဝဲလၢ မ့ၢ်ပဘၣ်သူၣ်ဘၣ်သးယွၤ ဒ်ပတၢ်ပၢကစၢ်န့ၣ်ဧါပဃုထၢယွၤဒ် ပတၢ်ပၢကစၢ်အသိးသ့ခီဖျိလၢ ပဃုသ့ၣ်ညါတၢ်ဘူၣ်တၢ်ဘါ အမ့ၢ်အတီလၢ သန့ၤထီၣ်အသးလၢ ယွၤအကလုၢ်ကထါ လံာ်စီဆှံအပူၤဒီး ပပၣ်ဃုာ်လၢတၢ်ဘူၣ်တၢ်ဘါအံၤ အပူၤန့ၣ်လီၤ. (ယိၤဟၣ် ၄:၂၃) ပဂ့ၢ်လိာ်မုၣ်ကီၤလံၢ်လၢ ပတၢ်ပၢကစၢ်သ့ခီဖျိ ပတမၤဘၣ်ဃးပသးဒီး ထံဂ့ၢ်ကီၢ်ဂ့ၢ် ဒီးတၢ်ဒုးတၢ်ယၤဒ် ယ့ၣ်ၡူးအသိးန့ၣ်လီၤ.—ဖး ယိၤဟၣ် ၁၇:၁၄ တက့ၢ်.မုၣ်ကီၤလံၢ်သူဝဲအစိကမီၤလၢ ကမၤဒိၣ်ထီၣ်ထီထီၣ်လုၢ်လၢ်လၢ အအၢအသီန့ၣ်လီၤ. ဖဲပဟးဆှဲး လုၢ်လၢ်ဒ်အံၤအခါ တံၤသကိးဒီးဘူးတံၢ်တနီၤန့ၣ် ကဒုၣ်ဒွဲၣ်စံးအၢပှၤ မ့တမ့ၢ်ကထီဒါပှၤလီၤ. (၁ ပ့းတရူး ၄:၃, ၄) လၢတၢ်န့ၣ်အဃိ ပကဘၣ်ဆၢတဲာ်လီၤပသးလီၤ. မ့ၢ်ပကရ့ဒီးပှၤလၢ အအဲၣ်ယွၤနီၢ်နီၢ်ဧါ. ယွၤအတၢ်သိၣ်တၢ်သီလၢအပှဲၤဒီး တၢ်ကူၣ်သ့ဒီးတၢ်အဲၣ်န့ၣ် မ့ၢ်ပဒိကနၣ်စ့ၢ်ကီးဧါ. ပမ့ၢ်မၤဒ်န့ၣ်န့ၣ် ပပာ်ဖျါထီၣ်လၢ မုၣ်ကီၤလံၢ်အတၢ်ကတိၤတဖၣ်န့ၣ်မ့ၢ်တၢ်လၢအကမၣ်န့ၣ်လီၤ.—ဖး ၁ ကရံၣ်သူး ၆:၉, ၁၀; ၁၅:၃၃ တက့ၢ်.မ့ၢ်လၢကစၢ်ယွၤအဲၣ် ပှၤဟီၣ်ခိၣ်ဖိအဃိ ပသ့ၣ်ညါသပှၢ်တၢၢ်လၢ ကစၢ်ကမၤကတၢၢ်ကွံာ်ဝဲ တၢ်အၢတၢ်သီ ဒီးတၢ်နးတၢ်ဖှီၣ်လီၤ. ပှၤလၢပာ်ဖျါထီၣ်တၢ်နာ် ခီဖျိလၢအတၢ်မၤန့ၣ် ကအိၣ်မူဘၣ်လီၤထူလီၤယိာ် လၢဟီၣ်ခိၣ်ချၢပှဲၤဒီးတၢ်သးခုလီၤ.—ဖး ယိၤဟၣ် ၃:၁၆ တက့ၢ်.ပှၤအါတက့ၢ်သံကွၢ်ဝဲလၢ ဘၣ်မနုၤအဃိ ဟီၣ်ခိၣ်အံၤပှဲၤဒီးတၢ်သူၣ်ဟ့သးဟ့ ဒီးတၢ်နးတဖှီၣ်လဲၣ်. ဘၣ်ဃးဒီးတၢ်သံကွၢ်တဖျၢၣ်အံၤ လံာ်စီဆှံကပာ်ဖျါထီၣ်န့ၢ်ပှၤ တၢ်စံးဆၢလၢအလီၤသူၣ်မံသးမုာ်လီၤ.ပှၤလၢနအဲၣ်ဘၣ်အီၤတဂၤ မ့ၢ်သံသဒၣ်ကွံာ်နၤန့ၣ် လၢနသးပူၤ နကတူၢ်ဘၣ်တၢ်အါမံၤလီၤ. အဒိ နကအိၣ်ဒီးတၢ်သူၣ်အုးသးအုး, တၢ်သယုၢ်သညိ ဒီးနတူၢ်ဘၣ်လၢ နမၤတၢ်တဘၣ် နီတမံၤလၢၤဘၣ်. ဘၣ်သ့ၣ်သ့ၣ် နကအိၣ်ဒီးတၢ်သူၣ်အ့န့သးအ့န့, နကတူၢ်ဘၣ်လၢနတၢ်ကမၣ်အိၣ် ဒီးနကပျံၤတၢ်ဖုးတၢ်လီၤ. အဃိ နကဆိကမိၣ်ဘၣ်လၢ မ့ၢ်ယတၢ်အိၣ်မူအံၤန့ၣ် အလုၢ်အပှ့ၤအိၣ်ဒံးဧါ.သ့ၣ်ညါလၢ တၢ်သူၣ်အုးသးအုးလၢ နတူၢ်ဘၣ်တဖၣ်န့ၣ် တမ့ၢ်လၢနဂံၢ်စၢ်ဘါစၢ်အဃိဘၣ်. နသးအုးန့ၣ်မ့ၢ်လၢ နအဲၣ်ဘၣ် ပှၤတဂၤအံၤ ဒိၣ်မးအဃိလီၤ. ဘၣ်ဆၣ် နမ့ၢ်တူၢ်ဘၣ်တၢ်သူၣ်အုးသးအုးန့ၣ် မ့ၢ်နဃုထံၣ်န့ၢ် တၢ်မၤစၢၤကသ့ဧါ.တၢ်လၢနတူၢ်ဘၣ်တဖၣ်န့ၣ် မ့ၢ်ဖျါလၢအလီၤမၢ်ကွံာ် တန့ၢ်လၢၤဘၣ်ဒၣ်လဲာ် နဃုထံၣ်န့ၢ်တၢ်ဟ့ၣ်ကူၣ်တနီၤလၢ အမၤမုာ်ထီၣ်က့ၤနသးသ့ဝဲလီၤ.ဖဲနသူၣ်အုးသးအုးအခါ နလိၣ်ဘၣ်တၢ်ဆၢကတီၢ်ပှၤတဂၤဒီးတဂၤလဲၤခီဖျိဘၣ် တၢ်သူၣ်အုးသးအုးန့ၣ် တဒ်သိးလိာ်အသးဘၣ်. အဃိ, နမ့ၢ်ဟီၣ်န့ၣ် ဘၣ်သ့ၣ်သ့ၣ်ကမၤစၢၤနၤလၢ နတၢ်တူၢ်ဘၣ် ကလီၤဖှံအဂီၢ်လီၤ. ဒ်ဘၢၤနဲစၤ တဲတ့ၢ်ဝဲအသိး “ယဟီၣ်လၢယသးဒီဖျၢၣ်ညါ, မ့ၢ်လၢယအဲၣ်ဒိးလၢယတၢ်တူၢ်ဘၣ်တဖၣ် ကလီၤမၢ်ကွံာ်ဝဲအဃိလီၤ.” ဒီး စိဖံယၤလၢ အဒ့မုၣ်သံသဒၣ်ကွံာ်အီၤ သတူၢ်ကလာ်တဂၤစ့ၢ်ကီး တဲဝဲလၢ “ယမ့ၢ်ဆိကမိၣ်ထီၣ်က့ၤတၢ်လၢ အကဲထီၣ်သးတဖၣ်န့ၣ် ယသးဘၣ်ဒိဒိၣ်မး, လီၤဂာ်ဒ်သိးတၢ်ပူၤလီၢ်တခါလၢ ပှၤအိးထီၣ်ဒီးမၤကဆှီထီၣ်န့ၢ်နၤလီၤ. ဒီးနကတူၢ်ဘၣ်အီၤဆါနးမး ဘၣ်ဆၣ် ကဲထီၣ်တၢ်မၤစၢၤလၢ တၢ်ပူၤလီၢ်န့ၣ် ကဘျါက့ၤဝဲအဂီၢ်လီၤ.”တဲဖျါထီၣ်နတၢ်ဆိကမိၣ် ဒီးနတၢ်တူၢ်ဘၣ်တဖၣ်တဘျီတခီၣ် နကအဲၣ်ဒိးအိၣ်ထဲတဂၤဧိၤန့ၣ် ပနၢ်ပၢၢ်နၤသ့လီၤ. သနာ်က့ ဖဲနတူၢ်ဘၣ် တၢ်သူၣ်အုးသးအုးအခါ လီၤဂာ်ဒ်သိး နဘၣ်ယိးတၢ်ဃၢဃၢတခါလၢ နနီၢ်ကစၢ်န့ၣ်လီၤ. ကၠဲရဲၣ် လၢအသးအိၣ် ၁၇ နံၣ်န့ၣ်အပၢ်သံသဒၣ်ကွံာ်အီၤအဃိ အတဲဝဲဒ်အံၤ “ဖဲယတဲဖျါထီၣ်ယတၢ်တူၢ်ဘၣ်လၢ ပှၤဂၤအအိၣ်အခါ လီၤဂာ်ဒ်တၢ်လၢယတဲတဖၣ်န့ၣ် အခီပညီတအိၣ်ဘၣ်လီၤ. ဘၣ်ဆၣ် ယမ့ၢ်တဲဖျါထီၣ်ဘၣ် ယတၢ်တူၢ်ဘၣ်လၢပှၤဂၤအအိၣ်န့ၣ် ယသးဖှံထီၣ်တစဲးဖိလီၤ.” ဒီးမ့မ့ၢ် ကၠဲနံၣ်(စ်) လၢဘၣ်တၢ်ကွဲးဖျါထီၣ်တ့ၢ်အဂ့ၢ်လၢ အခီၣ်ထံးတဂၤန့ၣ် တဲဝဲလၢ “ယတဲဖျါထီၣ်ဘၣ် ယတၢ်တူၢ်ဘၣ်လၢပှၤဂၤအအိၣ်အဃိ ကဲထီၣ်တၢ်မၤစၢၤလၢယဂီၢ်ဖးဒိၣ်ညါ. ယတူၢ်ဘၣ်လၢ ပှၤနၢ်ပၢၢ်စၢၤယၤ အဃိ လီၤဂာ်လၢယတအိၣ်ထဲတဂၤဧိၤလၢၤဘၣ်.”တူၢ်လိာ် ပှၤဂၤအတၢ်မၤစၢၤကသံၣ်သရၣ်တဂၤ တဲဝဲလၢ “ပှၤလၢအလဲၤခီဖျိဘၣ်တၢ်တဂၤန့ၣ် မ့ၢ်တူၢ်လိာ်ဝဲအတံၤသကိး ဒီးအဘူးအတံၢ်အတၢ်မၤစၢၤန့ၣ် ညီနုၢ်အဝဲသ့ၣ်လဲၤခီဖျိတၢ်န့ၢ် ဒီးအဂံၢ်အဘါက့ၤအိၣ်ထီၣ်ဝဲလီၤ.” ညီနုၢ်န့ၣ်နတံၤသကိးတဖၣ် အဲၣ်ဒိးမၤစၢၤနၤ ဘၣ်ဆၣ် အဝဲသ့ၣ်ကဘၣ်ဝဲမၤဒ်လဲၣ်န့ၣ် တသ့ၣ်ညါဘၣ်အဃိ ဒုးသ့ၣ်ညါအဝဲသ့ၣ်လၢ နတၢ်လိၣ်ဘၣ်တဖၣ်န့ၣ်တက့ၢ်.—ကတိၤဒိ ၁၇:၁၇.သုးဘူးနသးဆူ ယွၤအအိၣ်ထံနၤ တဲဝဲဒၣ်လၢ “ယဝၤန့ၣ် သံသဒၣ်ယၤလၢ ခဲစၢၣ်တၢ်ဆါ (cancer) သတူၢ်ကလာ်အဃိ ယတဲသကိးတၢ်ဒီးအီၤ ဘၣ်ဃးဒီးယတၢ်တူၢ်ဘၣ်ဒီး ယတၢ်ကီတၢ်ခဲတဖၣ်တသ့လၢၤဘၣ်. လၢတၢ်န့ၣ်အဃိ တၢ်လၢယတူၢ်ဘၣ်ကိးမံၤဒဲးန့ၣ် ယတဲဖျါထီၣ်လၢကစၢ်ယွၤလီၤ. ဒီးတနံၤဘၣ်တနံၤန့ၣ် ယဃ့တၢ်မၤစၢၤလၢ အအိၣ် ဒ်သိးယဆဲးတူၢ်တၢ်ကန့ၢ်အဂီၢ်လီၤ. ဒီးကစၢ်ယွၤ မၤစၢၤယၤလၢ ကျဲအါဘိ တုၤဒၣ်လဲာ် ယတဲဖျါထီၣ်အီၤမးတလၢာ်ဘၣ်.” မ့မ့ၢ် ထါၡၤ န့ၣ်ဖဲအအိၣ်ဝဲ ၂၂ နံၣ်အခါ အမိၢ်သံသဒၣ်အီၤအဃိ အတဲဝဲဒ်အံၤ “တၢ်ဖးလံာ်စီဆှံကိးနံၤဒဲးန့ၣ် မၤစၢၤယၤဒီးမၤမုာ်ထီၣ်က့ၤယသး တကးဒံးဘၣ် မၤစၢၤယၤ ဒ်သိးယကဆိကမိၣ် တၢ်လၢကဟ့ၣ်ဂံၢ်ဟ့ၣ်ဘါယၤတဖၣ်န့ၣ်လီၤ.”ထံၣ်တမှံကွၢ် တၢ်ဂဲၤဆၢထၢၣ်သမူထီၣ်က့ၤထံနၤ ဆဲးတဲဝဲလၢ “မ့ၢ်လၢယလီကီက့ၤယဝၤဒီး ယဖိခွါသၢဂၤစ့ၢ်ကီး လိၣ်ဘၣ်ဝဲအပၢ်အဃိ လၢအခီၣ်ထံးန့ၣ် ယဆိကမိၣ်တၢ်မုၢ်လၢ်လၢ ပှၤသံကဂဲၤဆၢထၢၣ်က့ၤန့ၣ် တမ့ၢ်ကမၤမုာ်ထီၣ်ယသးဘၣ်. ဘၣ်ဆၣ်ခဲအံၤန့ၣ် တၢ်ဆၢကတီၢ်လဲၤပူၤကွံာ်ဝဲ လွံၢ်နံၣ်လံ ဒီးတၢ်မုၢ်လၢ်တခါအံၤ ယဆိကမိၣ်ထီၣ်အီၤ ထီဘိလီၤ. ယသးစၢၢ်ဆၢတၢ်မုၢ်လၢ်လၢ ယကထံၣ်ဘၣ်က့ၤအီၤ လၢခါဆူညါအဃိ ကဲထီၣ်တၢ်သူၣ်မံသးမုာ် ဒီးတၢ်သးခုအါမးလၢယဂီၢ်လီၤ.”ဖဲနလဲၤခီဖျိဘၣ် တၢ်သူၣ်အုးသးအုးအဆၢက တီၢ်န့ၣ် တမ့ၢ်လၢနသးကမုာ်ထီၣ် တဘျီဃီဘၣ်. ဘၣ်ဆၣ်သနာ် က့ ဘၢၤနဲစၤ အတၢ်လဲၤခီဖျိန့ၣ် မၤစၢၤနၤသ့ဝဲလီၤ. အတဲဝဲဒ်အံၤ “နဆိကမိၣ်လၢ နတၢ်တူၢ်ဘၣ်တဖၣ်အံၤ လီၤမၢ်ကွံာ်ဝဲတန့ၢ်လၢၤဘၣ် ဘၣ်ဆၣ်လၢခံ နလၢနတူၢ်ဘၣ်တဖၣ်အံၤ ကလီၤမၢ်ကွံာ်ဝဲ ကယီကယီန့ၣ်လီၤ.”ဘၣ်သ့ၣ်သ့ၣ် နကသးသယုၢ်ဘၣ် ပှၤတဂၤထီဘိ ဒီးနကတူၢ်ဘၣ် တၢ်လီၤဟိတခါလၢ အလီၤမၢ်ဝဲတန့ၢ်နီတဘျီဘၣ်. ဘၣ်ဆၣ် သ့ၣ်နီၣ်ထီၣ်လၢ နတၢ်အိၣ်မူန့ၣ် အလုၢ်ဒိၣ်ပှ့ၤအိၣ်ဝဲ ဒီးနကြၢး ဆဲးအိၣ်မူဒံးဝဲလီၤ. ခီဖျိလၢ ကစၢ်ယွၤအတၢ်မၤစၢၤအဃိ နဆဲးအိၣ်ဒီး တံၤသကိးလၢအအဲၣ်နၤ ဒီးနတၢ်အိၣ်မူန့ၣ် ကပှဲၤဒီးအခီပညီလီၤ. တယံာ်လၢၤဘၣ်န့ၣ် ကစၢ်ယွၤ ကမၤဂဲၤဆၢထၢၣ်က့ၤ ပှၤသံတဖၣ်န့ၣ်လီၤ. ဖဲတၢ်ဂဲၤဆၢထၢၣ်သမူထီၣ်က့ၤအခါ ကစၢ်ယွၤအဲၣ်ဒိးထံၣ်လၢ နကဖိးဟုဘၣ်က့ၤ ပှၤလၢနအဲၣ်ဘၣ်အီၤတဖၣ် လၢအသီတဘျီလီၤ. ဖဲန့ၣ်အဆၢကတီၢ် တၢ်သူၣ်အုးသးအုးလၢ နတူၢ်ဘၣ်တဖၣ်န့ၣ် ကလီၤမၢ်ကွံာ်ဝဲလီၤထူလီၤယိာ်လီၤ.ပှၤသံတ့ၢ်တဖၣ် ကဂဲၤဆၢထၢၣ်သမူထီၣ်က့ၤန့ၣ် မ့ၢ်တၢ်လၢအတလီၤနာ်ဘၣ်ဧါ. တၢ်မၢဖိစီၤပီလူး တဆိကမိၣ်ဝဲ ဒ်န့ၣ်ဘၣ်. စီၤပီလူးကွဲးဝဲလၢ– “ပမ့ၢ်မုၢ်လၢ်တၢ်လၢ ခရံာ်အပူၤ ထဲတၢ်မူအအံၤတဃၣ်အပူၤဧိၤဒီး, ပဘၣ်တၢ်ဖှီၣ်ဒိၣ်န့ၢ် ပှၤဂၤခဲလၢာ်တက့ၢ်လီၤ. မ့မ့ၢ်ခဲကနံၣ်အံၤ, ခရံာ်ဂဲၤဆၢထၢၣ်က့ၤလံ လၢတၢ်သံလံ. ဒီးကဲထီၣ်ပှၤမံတဖၣ်န့ၣ် အတၤသၣ်ဆိလီၤ.” (၁ ကရံၣ်သူး ၁၅:၁၉, ၂၀) စီၤပီလူးထံၣ်ဝဲ တၢ်ဂဲၤဆၢထၢၣ်သမူထီၣ်က့ၤ ဒ်အမ့ၢ် တၢ်အနီၢ်ကီၢ်တခါလီၤ. ယ့ၣ်ၡူး အတၢ်ဂဲၤဆၢထၢၣ်သမူထီၣ်က့ၤန့ၣ် မ့ၢ်တၢ်အုၣ်ကီၤတခါလၢ ပှၤအဂၤလၢအသံတ့ၢ်တဖၣ် ကဂဲၤဆၢထၢၣ်သမူထီၣ်က့ၤဝဲလီၤ.* (မၤတၢ် ၁၇:၃၁) လၢတၢ်န့ၣ်အဃိ စီၤပီလူးကိးယ့ၣ်ၡူးလၢ “တၤသၣ်ဆိ” လီၤ. မ့ၢ်လၢအဝဲမ့ၢ် ပှၤလၢအဂဲၤဆၢထၢၣ်သမူထီၣ်က့ၤ အဆိကတၢၢ်တဂၤ လၢကအိၣ်မူဘၣ် လီၤထူလီၤယိာ်အဃိလီၤ. ယ့ၣ်ၡူးမ့မ့ၢ် ပှၤအဆိကတၢၢ်တဂၤန့ၣ် ပှၤလၢအလီၢ်ခံစ့ၢ်ကီး ကအိၣ်ဝဲလီၤ.စီၤယိၤဘးစံးဘၣ် ကစၢ်ယွၤလၢ “မ်နသးအိၣ်တၢ်လၢ နစုတ့အီၤတက့ၢ်.”—ယိၤဘး ၁၄:၁၄, ၁၅တၢ်ဂ့ၢ်အဂၤတခါလၢ ကမၤစၢၤနၤ ဒ်သိးနကနာ် တၢ်ဂဲၤဆၢထၢၣ်သမူထီၣ်က့ၤန့ၣ် အိၣ်ဝဲလီၤ. ယဟိဝၤယွၤမ့ၢ် တၢ်မ့ၢ်တၢ်တီအကစၢ်လီၤ. “ယွၤ... ကတိၤတၢ်ကဘျံးကဘျၣ် တသ့ဘၣ်.” (တံတူး ၁:၂) ယဟိဝၤယွၤန့ၣ် ကတိၤကဘျံးကဘျၣ်တၢ်တသ့ နီတဘျီဘၣ်. ယဟိဝၤယွၤ ဟ့ၣ်လီၤတၢ်မုၢ်လၢ်လၢ ပှၤသံကဂဲၤဆၢထၢၣ်သမူထီၣ်က့ၤ ဒီးပာ်ဖျါထီၣ်တ့ၢ်ဝဲလၢ အဝဲမၤမူထီၣ်က့ၤ ပှၤသံသ့န့ၣ်လီၤ. မ့မ့ၢ်ဒ်န့ၣ်ဒီး ကစၢ်ယွၤကဒုးကဲထီၣ်က့ၤ အတၢ်စံးပာ်တဖၣ်အံၤလၢ တၢ်လံၣ်တၢ်လီန့ၣ်ဧါ. တမ့ၢ်ကမၤဝဲဒ်န့ၣ် လ့ၤတက့ၤဘၣ်.ဘၣ်မနုၤအဃိ ယဟိဝၤယွၤရဲၣ်ကျဲၤဝဲ တၢ်ဂဲၤဆၢထၢၣ်သမူထီၣ်က့ၤ လၢခါဆူညါအဂီၢ်န့ၣ်လဲၣ်. မ့ၢ်လၢအဝဲအဲၣ် ပှၤဟီၣ်ခိၣ်ဖိအဃိန့ၣ်လီၤ. စီၤယိၤဘးသံကွၢ်ဝဲ “ပှၤကညီမ့ၢ်သံဒီး ကမူထီၣ်ဒံးစ့ၢ်ကီးဧါ.” စံးကဒီးဝဲ “ကိးထီၣ်တက့ၢ်, ဒီးယကစံးဆၢနၤလီၤ. မ်နသးအိၣ်တၢ်လၢ နစုတ့အီၤတက့ၢ်.” (ယိၤဘး ၁၄:၁၄, ၁၅) စီၤယိၤဘး နာ်သပှၢ်ကတၢၢ်လၢ အပၢ်လၢမူခိၣ်န့ၣ် ကသးအိၣ်မၤမူထီၣ်က့ၤအီၤလီၤ. မ့ၢ်ကစၢ်ယွၤ သးအိၣ်မၤမူထီၣ်က့ၤ ပှၤသံဒံးဧါ. ကစၢ်ယွၤစံးဝဲလၢ “ယဲဒၣ်အံၤ, ယမ့ၢ်ယွၤလီၤ, ယတကဒံကဒါဘၣ်.” (မၤလကံ ၃:၆) ကစၢ်ယွၤအသးအိၣ်ဒံးလၢ ကမၤမူထီၣ်ဝဲ ပှၤသံဒီးဟ့ၣ်အဝဲသ့ၣ် တၢ်အိၣ်မူလၢအပှဲၤဒီး တၢ်အိၣ်ဆူၣ်အိၣ်ချ့ဒီး တၢ်သူၣ်ခုသးခုလီၤ. အဒိ မိၢ်ပၢ်လၢ အိၣ်ဒီးတၢ်အဲၣ်တဖၣ် ဖဲအဖိသံဝံၤအလီၢ်ခံ ဆၢထံၣ်ဘၣ်က့ၤ အဝဲသ့ၣ်န့ၣ်လီၤ. ကစၢ်ယွၤ စ့ၢ်ကီးဒ်န့ၣ်အသိးလီၤ. ဘၣ်ဆၣ် မ့မ့ၢ်ကစၢ်ယွၤန့ၣ် အဝဲအိၣ်ဒီးတၢ်စိတၢ်ကမီၤအဃိ မၤသမူထီၣ်က့ၤပှၤသံသ့ဝဲလီၤ.—စံးထီၣ်ပတြၢၤ ၁၃၅:၆.တၢ်သံမ့ၢ် တၢ်ကီတၢ်ခဲဖးဒိၣ်တခါလီၤ. ဘၣ်ဆၣ် ယွၤအိၣ်ဒီးတၢ်စိတၢ်ကမီၤ လၢကမၤဟါမၢ်ကွံာ် တၢ်ကီတၢ်ခဲအံၤန့ၣ်လီၤယဟိဝၤယွၤ ကဟ့ၣ်စိဟ့ၣ်ကမီၤအဖိခွါ ဒ်သိးအဝဲကဒုးအိၣ်ထီၣ် တၢ်သူၣ်ခုသးခုလၢ ပှၤလၢအသူၣ်အုးသးအုး လၢအဟံၣ်ဖိဃီဖိ သံဝဲအဃိန့ၣ်လီၤ. ဒီးဘၣ်ဃး တၢ်ဂဲၤဆၢထၢၣ်သမူထီၣ်က့ၤန့ၣ် ယ့ၣ်ၡူးထံၣ်ဝဲ ဒ်လဲၣ်. တချုးလၢ ယ့ၣ်ၡူးဒုးဂဲၤဆၢထၢၣ် စီၤလါစရူးအခါ အဝဲထံၣ်ဘၣ်ဝဲလၢ စီၤလါစရူး အဒီပုၢ်ဝဲၢ်မုၣ်ဒီး အတံၤသကိးတဖၣ် သူၣ်အုးသးအုးဝဲအဃိ “ယ့ၣ်ၡူးအမဲာ်ထံလီၤဝဲလီၤ.” (ယိၤဟၣ် ၁၁:၃၅) အဂၤတဘျီန့ၣ် ယ့ၣ်ၡူးထံၣ်လိာ်အသးဒီး မုၣ်ကမဲ လၢဝ့ၢ်နၤအံၣ်လီၤ. အဝဲထံၣ်ဘၣ်လၢ မုၣ်ကမဲတဂၤအံၤ အဖိသံဝဲအဃိ “သးကညီၤအီၤ, ဒီးစံးဘၣ်အီၤ, ဟီၣ်တဂ့ၤ.” ဒီးတဘျီဃီန့ၣ် အဝဲမၤမူထီၣ်က့ၤ အဖိခွါတဂၤအံၤလီၤ. (လူၤကၣ် ၇:၁၃) လၢတၢ်န့ၣ်အဃိ ဘၣ်ဃးဒီး တၢ်သူၣ်အုးသးအုးဒီး တၢ်သံအဂ့ၢ်န့ၣ် ယ့ၣ်ၡူးနၢ်ပၢၢ်ဝဲဂ့ၤဂ့ၤလီၤ. ဖဲယ့ၣ်ၡူး ဆီတလဲကွံာ် ပှၤဟီၣ်ခိၣ်ဖိ အတၢ်သူၣ်အုးသးအုး ဆူတၢ်သူၣ်ခုသးခုအခါန့ၣ် ကစၢ်ကဒိးန့ၢ်ဘၣ် တၢ်သူၣ်ဖှံသးညီဒိၣ်မးလီၤ.မ့ၢ်နကွၢ်ဆၢၣ်မဲာ်ဘၣ်ဒီး တၢ်သူၣ်အုးသးအုး တဘျီဘျီဧါ. ဘၣ်သ့ၣ်သ့ၣ် ဖဲပှၤလၢနအဲၣ်ဘၣ်အီၤတဂၤ သံဝဲအခါန့ၣ် နကဆိကမိၣ်လၢ တၢ်မုၢ်လၢ်တအိၣ်လၢၤဘၣ်. ဘၣ်ဆၣ်တၢ်မုၢ်လၢ်အိၣ်ထီၣ်ဝဲ ခီဖျိလၢကစၢ်ယွၤကသူဝဲ အဖိခွါလၢ ကမၤသမူထီၣ်က့ၤ ပှၤသံသ့ၣ်တဖၣ်န့ၣ်လီၤ. သ့ၣ်နီၣ်ထီၣ်လၢ ကစၢ်ယွၤအဲၣ်ဒိးလၢ နတၢ်မုၢ်လၢ် ကလၢပှဲၤန့ၣ်တက့ၢ်. ကစၢ်ယွၤအဲၣ်ဒိးလၢ နကက့ၤဖိးဟုဘၣ်က့ၤကဒီး ပှၤလၢနအဲၣ်ဘၣ်အီၤတဖၣ်န့ၣ်လီၤ. ထံၣ်တမှံကွၢ်လၢ နကအိၣ်ဘၣ်ဒီးအဝဲသ့ၣ် ဒ်သိးသိးလီၤထူလီၤယိာ် ဒီးနတလီၤဖးဒီးအီၤ နီတဘျီလၢၤဘၣ်န့ၣ်တက့ၢ်.စီၤလဲနၣ် စံးကဒီးဝဲလၢ “လၢခံ ယမၤလိဘၣ် တၢ်ဂဲၤဆၢထၢၣ်သမူထီၣ်က့ၤ အဂ့ၢ်န့ၣ်လီၤ. အဆိကတၢၢ် ယကနာ်ဘၣ်အီၤကီ ဒီးယတနာ်စ့ၢ်ကီးပှၤလၢအဟဲတဲယၤ တၢ်ဂ့ၢ်အံၤဘၣ်. ဘၣ်ဆၣ် ယက့ၤကွၢ်လၢလံာ်စီဆှံပူၤဒီး ယထံၣ်လၢတၢ်အံၤမ့ၢ် တၢ်မ့ၢ်တၢ်တီလီၤ. လၢတၢ်သးဆူၣ်အပူၤ ယခိးကွၢ်လၢ်လၢ ယကထံၣ်ဘၣ်က့ၤ ယဖုန့ၣ်လီၤ.”မ့ၢ်နအဲၣ်ဒိးသ့ၣ်ညါအါထီၣ် စ့ၢ်ကီးဧါ. ယဟိဝၤပှၤအုၣ်အသးတဖၣ် အဲၣ်ဒိးဒုးနဲၣ်နၤလၢ နလံာ်စီဆှံအပူၤ ဘၣ်ဃးဒီးတၢ်ဂ့ၢ်လၢ ဘၣ်မနုၤအဃိ အဝဲသ့ၣ်နာ်ဝဲ တၢ်ဂဲၤဆၢထၢၣ်သမူထီၣ်က့ၤလဲၣ် န့ၣ်လီၤ.*ဖဲယ့ၣ်ၡူးလဲၤတုၤလၢ ဘ့ၤသနံလၢ အဘူးဒီးဝ့ၢ်ယရူၤၡလ့ၣ်အခါ အတံၤသကိးစီၤလါစရူး သံအိၣ်လံလွံၢ်သီလံလီၤ. ယ့ၣ်ၡူးလဲၤဝဲဆူ တၢ်သွၣ်ခိၣ်ဃုာ်ဒီး စီၤလါစရူး အဒီပုၢ်ဝဲၢ်မုၣ်လၢအမ့ၢ် နီၢ်မၢ်သၤဒီးနီၢ်မၤရံန့ၣ်လီၤ. တယံာ်ဘၣ်ဒီးပှၤဂီၢ်မုၢ်တဖၣ် ဟဲပာ်ဖှိၣ်ထီၣ်အသးလီၤ. ဖဲယ့ၣ်ၡူးမၤမူထီၣ်က့ၤ စီၤလါစရူးအခါ နီၢ်မၢ်သၤဒီးနီၢ်မၤရံ ကသးခုထဲလဲၣ်န့ၣ် နထံၣ်မှံကွၢ်ကသ့ဧါ.—ဖး ယိၤဟၣ် ၁၁:၂၁-၂၄, ၃၈-၄၄ တက့ၢ်.နီၢ်မၢ်သၤသ့ၣ်ညါပာ်စၢၤဝဲ တၢ်သးခုကစီၣ် ဘၣ်ဃးဒီးပှၤသံလီၤ. အဝဲသ့ၣ်ညါဝဲလၢ ယဟိဝၤယွၤကမၤမူထီၣ်က့ၤပှၤသံ ဒ်သိးကအိၣ်မူဘၣ်ကဒါက့ၤလၢ ဟီၣ်ခိၣ်အဂီၢ်န့ၣ်လီၤ.—ဖး ယိၤဘး ၁၄:၁၄, ၁၅ တက့ၢ်.ယွၤစံးဘၣ် စီၤအၤဒၣ်- “နမ့ၢ်ဟီၣ်ခိၣ်ကမူၣ်, ဒီးနကက့ၤက့ၤဆူဟီၣ်ခိၣ်ကမူၣ်လီၤ.”— ၁ မိၤၡ့ ၃:၁၉.ပှၤဟီၣ်ခိၣ်ဖိတဖၣ် ဘၣ်တၢ်တ့လီၤအီၤလၢ ဟီၣ်ခိၣ်ကမူၣ်လီၤ. (၁ မိၤၡ့ ၂:၇; ၃:၁၉) လၢပနီၢ်ခိအပူၤ ကလၤလၢအသံတသ့ဘၣ်န့ၣ် တအိၣ်ဝဲဘၣ်. ဖဲပသံအခါ တၢ်အိၣ်လၢပပူၤတမူဝဲနီတမံၤလၢၤဘၣ်. ပမ့ၢ်သံန့ၣ် ပခိၣ်နူာ်စ့ၢ်ကီးသံကွံာ်ဝဲ ဒီးပတၢ်ဆိကမိၣ်တအိၣ်လၢၤဘၣ်လီၤ. ဘၣ်ဃးဒီးအတၢ်လဲၤခီဖျိ ဖဲအဝဲသံဝဲအခါန့ၣ် စီၤလါစရူးတတဲဝဲနီတမံၤဘၣ်. မ့ၢ်လၢပှၤသံတသ့ၣ်ညါ တၢ်နီတမံၤဘၣ်အဃိလီၤ.—ဖး စံးထီၣ်ပတြၢၤ ၁၄၆:၄; စံၣ်တဲၤတဲလီၤတၢ် ၉:၅, ၆, ၁၀ တက့ၢ်.ဖဲပှၤသံဝံၤအလီၢ်ခံန့ၣ် မ့ၢ်ကစၢ်ယွၤ ကမၤနးမၤဖှီၣ်အဝဲသ့ၣ်လၢ မ့ၣ်အူန့ၣ်ဧါ. လံာ်စီဆှံပာ်ဖျါထီၣ်ဝဲလၢ ပှၤသံတဖၣ် တသ့ၣ်ညါတၢ်နီတမံၤဘၣ်အဃိ ဖျါတြၢၤကလာ်လၢ လရာ်မ့ၣ်အူန့ၣ် မ့ၢ်တၢ်သိၣ်လိကမၣ်လၢ အဒုၣ်ဒွဲၣ်စံးအၢယွၤလီၤ. တၢ်မၤနးမၤဖှီၣ် ပှၤကညီလၢမ့ၣ်အူန့ၣ် မ့ၢ်တၢ်လၢအလီၤသးဘၣ်အၢလၢကစၢ်ယွၤအမဲာ်ညါလီၤ.—ဖး ယံးရမံယၤ ၇:၃၁ တက့ၢ်.ကွၢ်တၢ်ဂီၤမူလၢအမ့ၢ် ဖဲပှၤသံအခါ တၢ်ကမၤအသးဒီးအဝဲသ့ၣ်ဒ်လဲၣ်ဝံသးစူၤလီၤ, နအိးထီၣ် media player တန့ၢ်ဘၣ်.ဒီလိး ဝံၣ်ဒံၢ်အိၣ်အံၤပှၤသံတဖၣ် ကတိၤတၢ်မ့ၢ်ဂ့ၤ နၢ်ဟူတၢ်မ့ၢ်ဂ့ၤတသ့ဝဲဘၣ်. (စံးထီၣ်ပတြၢၤ ၁၁၅:၁၇) ဘၣ်ဆၣ် မူခိၣ်ကလူးတနီၤန့ၣ် အၢသီဝဲလီၤ. အဝဲသ့ၣ်ပာ်မၤအသးဒ် ပှၤလၢအသံတ့ၢ်အသိးဒီးကတိၤတၢ်ဒီးပှၤဂၤသ့လီၤ. (၂ ပ့းတရူး ၂:၄) ယဟိဝၤယွၤတြီပှၤဒ်သိး ပသုတဃုကျဲလၢပကကတိၤတၢ်ဒီး ပှၤသံတဂ့ၤလီၤ.—ဖး ၅ မိၤၡ့ ၁၈:၁၀, ၁၁ တက့ၢ်.ပှၤသံတ့ၢ်လၢအကကွဲၢ်တဖၣ်န့ၣ် ကဂဲၤဆၢထၢၣ်သမူထီၣ်က့ၤလၢ ဟီၣ်ခိၣ်ချၢလီၤ. ပှၤတနီၤနီၤလၢအတသ့ၣ်ညါယွၤဒီး မၤတၢ်အၢတၢ်သီဒၣ်လဲာ် ကဂဲၤဆၢထၢၣ်သမူထီၣ်က့ၤဝဲလီၤ.—ဖး မၤတၢ် ၂၄:၁၅ တက့ၢ်.ပှၤလၢအဂဲၤဆၢထၢၣ် သမူထီၣ်က့ၤတဖၣ်န့ၣ် ကဒိးန့ၢ်ဘၣ်ဝဲတၢ်ခွဲး တၢ်ယာ်လၢကမၤလိဘၣ် တၢ်မ့ၢ်တၢ်တီ ဘၣ်ဃးဒီးယွၤလီၤ. ဒီးဖဲန့ၣ်အဆၢကတီၢ် အဝဲသ့ၣ်ကဘၣ်ပာ်ဖျါထီၣ် ဝဲတၢ်နာ်ယ့ၣ်ၡူးခီဖျိ ဒိကနၣ်ဝဲအကလုၢ်န့ၣ်လီၤ. (လီၣ်ဖျါ ၂၀:၁၁-၁၃) ပှၤလၢအဂဲၤဆၢထၢၣ်သမူထီၣ် က့ၤတဖၣ် မ့ၢ်အိၣ်မူဝဲဒ်တၢ်ဘၣ်ယွၤအသးန့ၣ် ကဒိးန့ၢ်ဘၣ်ဝဲ တၢ်မူအထူအယိာ်လၢ ဟီၣ်ခိၣ်ချၢလီၤ.—ဖး ယိၤဟၣ် ၅:၂၈, ၂၉ တက့ၢ်.ကစၢ်ယွၤဒုးအိၣ်ထီၣ်ဝဲ တၢ်မုၢ်လၢ်လၢပှၤသံအဂီၢ်ခီဖျိ ဆှၢလီၤဝဲအဖီခွါလၢ ကတူၢ်သံအသးလၢ ပဂီၢ်န့ၣ်လီၤ. လၢတၢ်န့ၣ်အဃိ တၢ်ဂဲၤဆၢထၢၣ်သမူထီၣ်က့ၤန့ၣ် ပာ်ဖျါထီၣ်န့ၢ်ပှၤလၢယဟိဝၤယွၤအတၢ်အဲၣ်ဒီး အတၢ်သးကညီၤအဒိၣ်အမုၢ်လီၤ. ဖဲပှၤသံတဖၣ် သမူထီၣ်က့ၤအခါ လီၤဆီဒၣ်တၢ်နအဲၣ်ဒိးထံၣ် မတၤတဂၤလဲၣ်.—ဖး ယိၤဟၣ် ၃:၁၆; ရိမ့ၤ ၆:၂၃ တက့ၢ်.နမ့ၢ်လဲၤခီဖျိဘၣ် န့ဆၢၣ်တၢ်ဘၣ်ဒိဘၣ်ထံးန့ၣ် အဝဲသ့ၣ်အတၢ်တူၢ်ဘၣ်အိၣ်ဒ်လဲၣ်န့ၣ် နၤစ့ၢ်ကီးနကသ့ၣ်ညါဘၣ်လီၤ. အဒိ, အဝဲသ့ၣ်တူၢ်ဘၣ် တၢ်ကိၢ်တၢ်ဂီၤ, တၢ်ပျံၤတၢ်ဖုး, တၢ်သးဟးဂီၤ, ခိၣ်နူာ်ဘံဘူ ဒီးကမံမီၢ်ပျီသီတၢ်န့ၣ်လီၤ. ပှၤအါဂၤသူၣ်ဟးဂီၤသးဟးဂီၤဝဲ ဒီးလီၤဘှံးလီၤတီၤဝဲ အဃိကီဝဲဒိၣ်မးလၢ အဝဲသ့ၣ်ကဆဲးအိၣ်မူဆူညါအဂီၢ်န့ၣ်လီၤ.ခီဖျိလၢန့ဆၢၣ်တၢ်ဘၣ်ဒိဘၣ်ထံးအဃိ တၢ်လၢအအိၣ်ဒီးနၤ မ့ၢ်ဟါမၢ်ကွံာ်ဝဲခဲလၢာ်န့ၣ် နကဆိကမိၣ်လၢ နတူၢ်တၢ်တန့ၢ်လၢၤဘၣ်. ဒီးတကးဒံးဘၣ် ဖဲန့ၣ်နကတူၢ်ဘၣ်လၢ နတၢ်အိၣ်မူန့ၣ် အလုၢ်အပှ့ၤတအိၣ်လၢၤဘၣ်. ဘၣ်ဆၣ် လံာ်စီဆှံပာ်ဖျါဝဲလၢ ပတၢ်အိၣ်မူန့ၣ် အလုၢ်ဒိၣ်ပှ့ၤဒိၣ်ဝဲ ဒီးပအိၣ်ဒီးတၢ်မုၢ်လၢ်လၢခါဆူညါလီၤ.စံၣ်တဲၤတဲလီၤတၢ် ၇:၈ တဲဝဲလၢ “တၢ်အကတၢၢ်န့ၣ်ဂ့ၤန့ၢ် တၢ်အခီၣ်ထံးတက့ၢ်လီၤ.” ဖဲနစးထီၣ်က့ၤ နတၢ်အိၣ်မူလၢအခီၣ်ထံးခီၣ်ဘိအခါန့ၣ် တမ့ၢ်တၢ်လၢအညီဘၣ်. ဘၣ်ဆၣ် နမ့ၢ်အိၣ်ဒီးတၢ်သူၣ်စူၤသးစူၤဒီး ဂုာ်ကျဲးစၢးက့ၤကယီကယီန့ၣ် နတၢ်အိၣ်သးကဂ့ၤထီၣ်ဝဲလီၤ.လံာ်စီဆှံ ပာ်ဖျါဝဲလၢ ဆၢကတီၢ်လၢ ကဟဲဝဲန့ၣ် “တၢ်တနၢ်ဟူလၢၤဘၣ် တၢ်ဟီၣ်အသီၣ် ဒီးတၢ်ကဲးကိးပသူထီၣ် အသီၣ်လၢအပူၤဘၣ်.” (ယၡါယၤ ၆၅:၁၉) လၢယွၤအဘီအမုၢ် တၢ်ပၢဖီလာ်န့ၣ် ဟီၣ်ခိၣ်ကကဲထီၣ်က့ၤ ပၤရဒံစူးလီၤ. (စံးထီၣ်ပတြၢၤ ၃၇:၁၁,၂၉) ဖဲန့ၣ်အခါ န့ဆၢၣ်တၢ်ဘၣ်ဒိဘၣ်ထံး တအိၣ်ထီၣ်နီတဘျီလၢၤဘၣ်. ဒီးတၢ်တူၢ်ဘၣ်လၢအမၤဘၣ်ဒိပှၤတဖၣ်န့ၣ် ကလီၤမၢ်ကွံာ်ဝဲလီၤထူလီၤယိာ်လီၤ. သ့တၢ်လၢာ်ကစၢ် အၢၣ်လီၤပှၤလၢ “တၢ်အခီၣ်ထံးတဖၣ်န့ၣ် တၢ်တသ့ၣ်နီၣ်ထီၣ်က့ၤဘၣ်အီၤဘၣ်. ဒီးတအိၣ်ထီၣ်လၢၤဘၣ်လၢ ပှၤအသးကံၢ်ပူၤဘၣ်.”—ယၡါယၤ ၆၅:၁၇.တၢ်ဘၣ်တ့ကစၢ် ရဲၣ်ကျဲၤန့ၢ်ပှၤလၢ “ခါဆူညါတၢ်မုၢ်လၢ်” ဒီးလၢယွၤအဘီအမုၢ် တၢ်ပၢဖီလာ်န့ၣ် ပကဒိးန့ၢ်ဘၣ်တၢ်အိၣ်မူလၢ ပှဲၤဒီးတၢ်မုာ်တၢ်ခုၣ်န့ၣ် ဆိကမိၣ်ကွၢ်အီၤတက့ၢ်. (ယံးရမံယၤ ၂၉:၁၁) နမ့ၢ်သ့ၣ်ညါ တၢ်မ့ၢ်တၢ်တီန့ၣ် ကမၤစၢၤနၤလၢ နကနၢ်ပၢၢ်ထီၣ်လၢနတၢ်အိၣ်မူန့ၣ် အလုၢ်အပှ့ၤအိၣ်ဒံးဝဲလီၤ. စဲလံၤ လၢဘၣ်တၢ်ပာ်ဖျါထီၣ် အဂ့ၢ်လၢတၢ်မၤလိအခီၣ်ထံးန့ၣ် တဲဝဲ “နမ့ၢ်ဆိကမိၣ်ထံက့ၤ တၢ်လၢကစၢ်ယွၤ အဘီအမုၢ်ကမၤန့ၢ်ပှၤ လၢခါဆူညါန့ၣ် ကမၤစၢၤနၤလၢနကသးပ့ၤနီၣ်ကွံာ် တၢ်လၢအပူၤကွံာ်တဖၣ် ဒီးလဲၤခီဖျိ တၢ်လၢပတူၢ်ဘၣ်အီၤခဲအံၤတဖၣ်န့ၣ်လီၤ.”အဃိ နတအဲၣ်ဒိးမၤလိအါထီၣ်ဘၣ်ဃးဒီး ယွၤအဘီအမုၢ်လၢ ကမၤဂ့ၤထီၣ်န့ၢ်ပှၤ ဟီၣ်ခိၣ် တၢ်အိၣ်သးတဖၣ်အံၤဘၣ်ဧါ. နမ့ၢ်မၤလိအါထီၣ်န့ၣ် အကမၤစၢၤနၤဒ်သိး နကသ့ၣ်ညါလၢ နတၢ်အိၣ်မူလၢ ဆၢကတီၢ်ခဲအံၤန့ၣ် အိၣ်ဒီးအလုၢ်အပှ့ၤလီၤ. တကးဒံးဘၣ် လၢညါနမ့ၢ်ထံၣ်ဘၣ်တၢ်ကီတၢ်ခဲ ဒ်လဲၣ်ဂ့ၤဒ်လဲၣ်ဂ့ၤန့ၣ် နကနၢ်ပၢၢ်ထီၣ် တၢ်မုၢ်လၢ်လၢခါဆူညါအဂီၢ်လီၤ. ဘၣ်ဆၣ်လၢဆၢကတီၢ်ခဲအံၤန့ၣ် လံာ်စီဆှံဟ့ၣ်ပှၤ တၢ်ဟံးစုနဲၣ်ကျဲလၢကမၤစၢၤပှၤ ဖဲန့ဆၢၣ်တၢ်ဘၣ်ဒိဘၣ်ထံးကဲထီၣ်သးအခါလီၤ. ပကကွၢ်သကိးတၢ်အဒိတနီၤလီၤ.စီၤဖီလၢအဖိအိၣ်ခံဂၤစံးဝဲ “ဖဲကျိၣ်စ့အလုၢ်အပှ့ၤလီၤလၢ ယထံကီၢ်အခါ တၢ်အီၣ်တၢ်အီသ့ၣ်တဖၣ် အပှ့ၤဒိၣ်ထီၣ်ဒီး ဃုဘၣ်အီၤကီဒိၣ်မးလီၤ. ပဆၢထၢၣ်ရဲၣ်လီၤပသးလၢ ပကလဲၤပှ့ၤအီၣ်တၢ်အဂီၢ် ယံာ်ဝဲတဘျုးနၣ်ရံၣ်ညါလီၤ. ဘၣ်ဆၣ်အါဘျီတချုးပလဲၤတုၤဒံးလၢ တၢ်မဲာ်ညါန့ၣ် တၢ်အီၣ်လၢာ်ကွံာ်ဝဲဒၣ်န့ၣ်လီၤ. ပှၤတဖၣ်န့ၣ်ဃဲၤလီၤဃိလီၤဝဲလၢ တၢ်သၣ်ဝံၤလီၤဒိအဃိ ဒီးတနီၤသးပ့ၤနီၣ်အသး ဒီးလီၤဃံၤလၢကျဲကပၤလီၤ. တၢ်လၢပလိၣ်ဘၣ်တဖၣ်လၢမုၢ်ဆ့ၣ်မုၢ်ဂီၤဒၣ်လဲာ် အပှ့ၤဒိၣ်ထီၣ်တုၤလၢ အကကွဲၢ်ဒီး အကကွဲၢ်လၢအကထိတဖၣ်လီၤ. လၢခံကတၢၢ် ကျိၣ်စ့သ့ၣ်တဖၣ်န့ၣ် အလုၢ်အပှ့ၤတအိၣ်လၢၤဘၣ်. ယစ့လၢယပာ်ဖှိၣ်လၢစ့တၢးအပူၤ, တၢ်အုၣ်ကီၤဒီးပ့ၣ်စ့ၣ် အလုၢ်အပှ့ၤတအိၣ်လၢၤဘၣ်.”စီၤဖီအဟံၣ်ဖိဃီဖိ သုတလီၤဒိတဂ့ၤအဂီၢ် စီၤဖီသ့ၣ်ညါဝဲလၢ အဝဲကဘၣ်အိၣ်ဒီး “တၢ်ကူၣ်သ့အမူာ်အနီၢ်” န့ၣ်လီၤ. (ကတိၤဒိ ၃:၂၁) အဝဲစံးဝဲ “ယမ့ၢ်ပှၤဘှီ လီမ့ၣ်အူတဂၤလီၤ. ဘၣ်ဆၣ် စ့မ့ၢ်န့ၢ်တစဲးဖိဒၣ်လဲာ် ကယဲၢ်တၢ်မၤလၢယထံၣ်န့ၣ်ယမၤခဲလၢာ်လီၤ. ပှၤတနီၤဟ့ၣ်ယၤအဘူးအလဲလၢ တၢ်အီၣ်တၢ်အီ မ့တမ့ၢ် ဟံၣ်တၢ်ပီးတၢ်လီတဖၣ်လီၤ. ယမ့ၢ်မၤန့ၢ်ချါသိ (ဆးပၠၣ်) လွံၣ်လိၣ်န့ၣ် ယသူခံလိၣ်ဒီး ယဆါကွံာ်အီၤခံလိၣ်လီၤ. ယမၤဒ်န့ၣ်ဒီး လၢခံယပှ့ၤန့ၢ်ဝဲ ဆီဖိအဘ့ၣ် ၄၀ လီၤ. တုၤဆီဖိတဖၣ် ဒိၣ်ထီၣ်ဒီး ယဆါကွံာ်အီၤဒီး ယပှ့ၤက့ၤကဒီး ဆီဖိအဘ့ၣ် ၃၀၀ လီၤ. လၢခံဆီဖိဒိၣ်ထီၣ်ဒီး ယလဲဆီအဘ့ၣ် ၅၀ ဒီး ဘုခ့ကမူၣ်ခံထၢၣ်, တထၢၣ်န့ၣ် အတယၢၢ်အိၣ်ဝဲအပီၣ် ၁၁၀ (အကံလိ ၅၀) န့ၣ်လီၤ. ဘုခ့ကမူၣ်ခံထၢၣ်အံၤအဃိ ယလုၢ်အီၣ်လုၢ်အီ ယဟံၣ်ဖိဃီဖိဒီး ဟံၣ်ဖိဃီဖိအဂၤတနီၤန့ၢ်ဝဲ ဖးယံာ်ညါလီၤ.”စီၤဖီသ့ၣ်ညါစ့ၢ်ကီးဝဲလၢ တၢ်အဂ့ၤကတၢၢ်လၢပှၤတဂၤမၤဝဲသ့န့ၣ် မ့ၢ်တၢ်နာ်န့ၢ်ကစၢ်ယွၤလီၤ. ပမ့ၢ်မၤတၢ်ဒ်ကစၢ်ယွၤ တဲဝဲအသိးန့ၣ် အဝဲကမၤစၢၤပှၤလီၤ. ဘၣ်ဃးဒီး နီၢ်ခိအတၢ်လိၣ်ဘၣ်တဖၣ်န့ၣ် ယ့ၣ်ၡူးစံးဝဲလၢ– “သုတဘၣ်ယိၣ်ဘၣ်ဘီတဂ့ၤ. အဂ့ၢ်ဒ်အံၤ, ... သုပၢ်သ့ၣ်ညါလၢ သုန့ၢ်ဘၣ်တၢ်တဖၣ်န့ၣ် အလီၢ်အိၣ်လီၤ.”—လူၤကၣ် ၁၂:၂၉-၃၁.လီၤသးအုးဒိၣ်မးလၢ ကစၢ်ယွၤအဒုၣ်အဒါ မုၣ်ကီၤလံၢ် ကွဲန့ၢ်လွဲန့ၢ် ပှၤဟီၣ်ခိၣ်ဖိတဖၣ် ဒ်သိးကသးစၢၢ်ဆၢထဲ နီၢ်ခိအတၢ်လိၣ်ဘၣ်တဖၣ်န့ၣ်လီၤ. ပှၤဟီၣ်ခိၣ်ဖိတဖၣ် ဘၣ်ယိၣ်တၢ်ဒိၣ်ဒိၣ်မုၢ်မုၢ် ဘၣ်ဃးဒီးတၢ်လၢအလိၣ်ဘၣ်ဝဲ မ့တမ့ၢ်တၢ်လၢအဆိကမိၣ်လၢ အလိၣ်ဘၣ်ဝဲတဖၣ်အဃိ ဂုာ်ကျဲးစၢးမၤဝဲတုၤအန့ၢ်ဘၣ် တၢ်လၢအတလိၣ်တဖၣ်စ့ၢ်ကီးလီၤ. ပှၤအါဂၤန့ၣ် အဒ့ၣ်ထီၣ်ကမၢ်ထီၣ် ဒီးသ့ၣ်ညါဘၣ်က့ၤဝဲလၢ “ပှၤလၢအလိၢ်စ့န့ၣ် ကကဲထီၣ်စ့ကစၢ်အကုၢ်လီၤ.”—ကတိၤဒိ ၂၂:၇.ပှၤတနီၤနီၤ အတၢ်ဆၢတဲာ်ကမၣ်ဝဲလီၤ. စီၤဖီစံးဝဲ “ပှၤလၢယဟံၣ်ခိၣ်ဟံၣ်ဃၢၤအါဂၤန့ၣ် ပာ်တ့ၢ်ကွံာ်အဟံၣ်ဖိဃီဖိ, တံၤဖိသကိးဖိတဖၣ် ဒီးလဲၤမၤတၢ်ဆူ ထံဂၤကီၢ်ဂၤလီၤ. အဝဲသ့ၣ်တနီၤန့ၣ် တအိၣ်ဒီးလံာ်လၢအဖိးသဲစးအဃိ ဃုဝဲတၢ်မၤတညီဘၣ်. အါတက့ၢ်အဝဲသ့ၣ် ဘၣ်ပာ်ခူသူၣ်အသးလၢပၢၤကီၢ် ဒီးဘၣ်ဟးမံလၢကျဲကပၤန့ၣ်လီၤ. အဝဲသ့ၣ်တဟ့ၣ်ကစၢ်ယွၤ တၢ်ခွဲးတၢ်ယာ်လၢ ကမၤစၢၤအီၤဘၣ်. ဘၣ်ဆၣ် မ့မ့ၢ်ပဝဲပဟံၣ်ဖိဃီဖိတဖၣ်န့ၣ် ဖဲပကွၢ်ဆၢၣ်မဲာ်ဘၣ်ဒီးကျိၣ်စ့တၢ်ကီတၢ်ခဲအခါ ပပျဲလၢကစၢ်ယွၤကမၤစၢၤပှၤန့ၣ်လီၤ.”စီၤဖီတဲကဒီးဝဲ– “ယ့ၣ်ၡူးစံးဝဲလၢ– ‘မၤသးဒ်န့ၣ်ဒီး ဘၣ်ယိၣ်တၢ်လၢခဲဂီၤအဂီၢ်တဂ့ၤ. အဂ့ၢ်ဒ်အံၤ, ခဲဂီၤန့ၣ် ကဘၣ်ယိၣ်တၢ်လၢ အဂီၢ်ဒၣ်ဝဲလီၤ. မုၢ်တနံၤအတၢ်အၢတၢ်နးန့ၣ် အါလံလၢအဂီၢ်လံ.’ လၢတၢ်န့ၣ်အဃိ ကိးနံၤဒဲးယတၢ်ထုကဖၣ်န့ၣ် မ့ၢ်ဒၣ်တၢ်လၢကစၢ်ယွၤ ‘ကဟ့ၣ်ပှၤတၢ်အီၣ်လၢ တနံၤအဂီၢ်’ လၢပသုတလီၤဒိတဂ့ၤန့ၣ်လီၤ. ဒ်ယ့ၣ်ၡူးအၢၣ်လီၤပာ်ဝဲအသိး ကစၢ်ယွၤမၤစၢၤပှၤလီၤ. တၢ်လၢပသးလီန့ၣ် ပတမၤန့ၢ်ဘၣ်ထီဘိဘၣ်. ဘၣ်တဘျီ ယဆၢထၢၣ်ခိးတၢ်ဒ်သိးယကပှ့ၤတၢ်အီၣ် ဘၣ်ဆၣ်တၢ်အိၣ်ဒံးမနုၤလဲၣ်န့ၣ် ယတသ့ၣ်ညါဘၣ်. ဖဲယလဲၤတုၤလၢ တၢ်မဲာ်ညါအခါ အိၣ်တ့ၢ်က့ၤထဲ တၢ်နုၢ်ထံဆံၣ်န့ၣ်လီၤ. ယအီၣ်တၢ်အံၤတဝံၣ်ဘၣ်. ဘၣ်ဆၣ် တၢ်အံၤမ့ၢ်တၢ်အီၣ်တခါလီၤ. လၢတၢ်န့ၣ်အဃိ တၢ်တနၤန့ၣ် ပအီၣ်ဒၣ်ထဲတၢ်နုၢ်ထံဆံၣ်ဧိၤန့ၣ်လီၤ. ယစံးဘျုးဘၣ် ကစၢ်ယွၤဒိၣ်မးလၢ တၢ်မၤအသးဒီတကတီၢ်အပူၤ ပဟံၣ်ဖိဃီဖိတဖၣ် ဖဲအဝဲသ့ၣ်က့ၤမံအခါ တၢ်တသၣ်ဝံၤအသးနီတနၤဘၣ်.”*ကစၢ်ယွၤအၢၣ်လီၤပှၤလၢ– “ယတညိကွံာ်ဘၣ်နၤဘၣ်, ယတလဲၤသဒၣ်ဘၣ်နၤဘၣ်.”—ဧ့ၤဘြံၤ ၁၃:၅“အခဲအံၤကျိၣ်စ့တဃံး ဒ်သိးလၢညါလၢၤဘၣ်. ယသ့ၣ်ညါဘၣ်လၢ ယတၢ်လဲၤခီဖျိတဖၣ်န့ၣ်အပူၤ ကသံၣ်အဂ့ၤကတၢၢ်လၢအမၤဘျါ တၢ်သူၣ်ကိၢ်သးဂီၤန့ၣ် မ့ၢ်ဒၣ်တၢ်နာ်န့ၢ်ကစၢ်ယွၤလီၤ. ပမ့ၢ်ပာ်ယဟိဝၤယွၤ* အတၢ်ဘၣ်သးလၢ ပတၢ်ဘၣ်သးအမဲာ်ညါန့ၣ် အဝဲကမၤစၢၤပှၤထီဘိလီၤ. စံးထီၣ်ပတြၢၤ ၃၄:၈ စံးဝဲ– ‘လ့ၣ်ကွၢ်, ဒီးထံၣ်လၢယွၤမ့ၢ်တၢ်ဂ့ၤန့ၣ်တက့ၢ်. ပှၤလၢအသန့ၤအသးလၢအီၤန့ၣ် ဘၣ်ဆိၣ်ဂ့ၤဝဲလီၤ.’ ပထံၣ်ဘၣ်လၢတၢ်ကတိၤအံၤ မ့ၢ်အဘၣ်ဝဲသပှၢ်ကတၢၢ်လီၤ. လၢတၢ်န့ၣ်အဃိ ပမ့ၢ်ကွၢ်ဆၢၣ်မဲာ်ဘၣ်ကဒီး ကျိၣ်စ့တၢ်ကီတၢ်ခဲသနာ်က့ ပတဘၣ်ယိၣ်တၢ်လၢၤဘၣ်.”“ကစၢ်ယွၤမၤစၢၤပှၤလၢအတီဒီးအီၤတဖၣ် ဒ်သိးအဝဲသ့ၣ်ကအိၣ်ဒီး “ကိၣ်လၢတနံၤအဂီၢ်”“ပသ့ၣ်ညါထီၣ်ဘၣ်ဂ့ၤဂ့ၤ လၢပှၤဟီၣ်ခိၣ်ဖိကမူဝဲအဂီၢ် တၢ်လၢလိၣ်ဘၣ်ဝဲန့ၣ် တမ့ၢ်တၢ်မၤ မ့တမ့ၢ် ကျိၣ်စ့ဘၣ်, မ့ၢ်ဒၣ်တၢ်အီၣ်တၢ်အီန့ၣ်လီၤ. လၢတၢ်သူၣ်ဆူၣ်သးဆူၣ်အပူၤ ပအိၣ်ခိးကွၢ်လၢ်တၢ်ဆၢကတီၢ်လၢ ကစၢ်ယွၤအတၢ်စံးပာ်လၢအမ့ၢ် ‘ဘုဧိၤဟုဧိၤ ကအိၣ်လၢပှဲၤဝဲလၢဟီၣ်ခိၣ်’ ကဟဲလၢပှဲၤထီၣ်ဝဲန့ၣ်လီၤ. အခါခဲအံၤ ‘ပတၢ်အီၣ်တၢ်အီ, ဒီးပကူပသိးမ့ၢ်အိၣ်ဒီး, ပကသူၣ်မံသးမံလၢ တၢ်တဖၣ်န့ၣ်လီၤ.’ ပဒိးန့ၢ်ဘၣ်တၢ်ဂံၢ်တၢ်ဘါလၢ ကစၢ်ယွၤအကလုၢ်ကထါ လၢအမ့ၢ်ဝဲ– ‘သုမၤတၢ်ဖံးတၢ်န့ၣ်, မ်အထူၣ်ဖျဲးဒီး တၢ်အဲၣ်ကျိၣ်ဧိၤစ့ဧိၤတက့ၢ် ဖဲသုတၢ်အိၣ်တဖၣ်န့ၣ်, သူၣ်မံသးမံဒီးအီၤတက့ၢ်. အဂ့ၢ်ဒ်အံၤ, တၢ်စံးဝဲဒၣ်, ယတညိကွံာ်ဘၣ်နၤဘၣ်, ယတလဲၤသဒၣ်ဘၣ်နၤဘၣ်. မၤသးဒ်န့ၣ်ဒီး, ပကစံးလၢပသးခူတလ့ၢ်, ယွၤမ့ၢ်ပှၤမၤစၢၤယၤ, ဒီးဖဲဒၣ်ပှၤကညီကမၤဘၣ်ယၤန့ၣ်, ယတပျံၤဘၣ်’” န့ၣ်လီၤ.*ဒ်စီၤဖီအဟံၣ်ဖိဃီဖိအသိးပ “လဲၤတၢ်ဒီးယွၤ” ကသ့အဂီၢ် ပလိၣ်ဘၣ်တၢ်နာ်နီၢ်နီၢ်လီၤ. (၁ မိၤၡ့ ၆:၉) ခဲအံၤမ့ၢ်ဂ့ၤ ခါဆူညါမ့ၢ်ဂ့ၤ ပမ့ၢ်ဘၣ်ကွၢ်ဆၢၣ်မဲာ်ဒီး ကျိၣ်စ့တၢ်ကီတၢ်ခဲန့ၣ် စီၤဖီအတၢ်နာ်ဒီး အတၢ်ကူၣ်သ့အဒိအတဲာ် သိၣ်လိပှၤတၢ်မၤလိလၢအရ့ဒိၣ်တဖၣ်န့ၣ်လီၤ.ဘၣ်ဆၣ် လၢပဟံၣ်ဖိဃီဖိအဃိ ပတၢ်သူၣ်ကိၢ်သးဂီၤမ့ၢ်အိၣ်န့ၣ် ပကမၤဒ်လဲၣ်.ကစၢ်ယွၤ ကမၤကတၢၢ်ကွံာ် တၢ်ဖှီၣ်တၢ်ယာ်လၢ ဟီၣ်ခိၣ်ချၢဒ်လဲၣ်.—မးသဲ ၆:၉, ၁၀.ကိးနံၣ်ဒဲး ပှၤဟီၣ်ခိၣ်ဖိလၢအကကွဲၢ်တဖၣ်န့ၣ် ဘၣ်သံဝဲလၢ တၢ်အီၣ်လီၤထုးဒီး တၢ်ဆူးတၢ်ဆါ ခီဖျိလၢ တၢ်ဖှီၣ်တၢ်ယာ်အဃိန့ၣ်လီၤ. လၢဟီၣ်ခိၣ်ချၢအံၤ တၢ်လီၢ်တနီၤနီၤန့ၣ် ပှၤထူးပှၤတီၤအိၣ်ဝဲ ဘၣ်ဆၣ် ပှၤအါဂၤန့ၣ် ဖှီၣ်ဝဲယာ်ဝဲဒိၣ်မးလီၤ. လံာ်စီဆှံ ပာ်ဖျါထီၣ်ဝဲလၢ တၢ်ဖှီၣ်တၢ်ယာ် မ့ၢ်တၢ်ကီတၢ်ခဲတခါလၢ ပှၤဟီၣ်ခိၣ်ဖိတဖၣ် ကွၢ်ဆၢၣ်မဲာ်ဘၣ်ဝဲ ယံာ်တ့ၢ်မးလံ.—ဖး ယိၤဟၣ် ၁၂:၈ တက့ၢ်.ဒ်သိးတၢ်ဖှီၣ်တၢ်ယာ် ကလီၤမၢ်ကွံာ်အဂီၢ် ပလိၣ်ဘၣ်တၢ်ပၢတၢ်ပြးတခါလၢ ကပၢဝဲဟီၣ်ခိၣ်ဒီဘ့ၣ်န့ၣ်လီၤ. တၢ်ပၢတၢ်ပြး ဒ်အံၤတကလုာ်မ့ၢ်အိၣ်န့ၣ် နီၤလီၤဝဲတၢ်လၢ ပလိၣ်ဘၣ်တဖၣ် ဆူပှၤကိးဂၤဒဲးအအိၣ်သ့ဝဲလီၤ. ဒီးမၤကတၢၢ်ကွံာ်ဝဲ တၢ်ဒုးတၢ်ယၤခဲလၢာ် သ့ဝဲစ့ၢ်ကီးလီၤ. ကစၢ်ယွၤ အၢၣ်လီၤအီလီၤပှၤလၢ အဝဲကဒုးအိၣ်ထီၣ်ဝဲ တၢ်ပၢတၢ်ပြးဒ်အံၤလီၤ.—ဖး ဒၤနံးယ့လး ၂:၄၄ တက့ၢ်.ကစၢ်ယွၤဃုထၢထီၣ်ဝဲ အဖိခွါယ့ၣ်ၡူး လၢအကပၢ ပှၤဟီၣ်ခိၣ်ဖိခဲလၢာ်န့ၣ်လီၤ. (စံးထီၣ်ပတြၢၤ ၂:၄-၈) ခါဆူညါန့ၣ် ယ့ၣ်ၡူးကမၤပူၤဖျဲး ပှၤဖှီၣ်ဖိယာ်ဖိတဖၣ်လၢ တၢ်ဆီၣ်တံၢ်မၤနၢၤ ဒီးတၢ်မၤဆူၣ်မၤစိးန့ၣ်လီၤ. —ဖး စံးထီၣ်ပတြၢၤ ၇၂:၈, ၁၂–၁၄ တက့ၢ်.ဒ်လံာ်စီဆှံ ပာ်ဖျါထီၣ်ဝဲအသိး “တၢ်ဃူတၢ်ဖိးအပဒိၣ်ဖးဒိၣ်” လၢအမ့ၢ်ယ့ၣ်ၡူးန့ၣ် ကဒုးအိၣ်ထီၣ်ဝဲ တၢ်မုာ်တၢ်ခုၣ် ဒီးတၢ်ဘံၣ်တၢ်ဘၢလၢ ဟီၣ်ခိၣ်ဒီဘ့ၣ်န့ၣ်လီၤ. ပှၤဟီၣ်ခိၣ်ဖိခဲလၢာ်န့ၣ် ကအိၣ်ဒီးအဟံၣ်အဃီ, ကဖံးတၢ်မၤတၢ်လၢ တၢ်သးခုအပူၤ ဒီးကအိၣ်ဒီး တၢ်အီၣ်တၢ်အီ လၢလၢပှဲၤပှဲၤန့ၣ်လီၤ.—ဖး ယၡါယၤ ၉:၆, ၇; ၆၅:၂၁–၂၃ တက့ၢ်.သ့ဝဲ. ကစၢ်ယွၤ သူၣ်အိၣ်သးအိၣ်ဝဲ အခ့အပှၤလၢ အတူၢ်ဘၣ် တၢ်ဆူးတၢ်ဆါတဖၣ်လီၤ. ဘၣ်ဃးဒီး ကစၢ်ယွၤ အခ့အပှၤလၢ အအိၣ်ဒီး တၢ်သးတီန့ၣ် လံာ်စီဆှံ တဲဝဲလၢ “ယွၤကမၤစၢၤအီၤလၢ တၢ်ဆူးတၢ်ဆါ အလီၢ်မံပူၤလီၤ.” (စံးထီၣ်ပတြၢၤ ၄၁:၃) နမ့ၢ်မၤထွဲ တၢ်ဂ့ၢ်လၢလာ် သၢထံၣ်အံၤန့ၣ် ကမၤစၢၤနၤလၢ နလဲၤခီဖျိ တၢ်ဆါယံာ်ယံာ်ထၢထၢ ကန့ၢ်ဝဲအဂီၢ်.၁. ဃ့ဘါထုကဖၣ် ဒ်သိး နကအိၣ်ဒီး တၢ်တူၢ်န့ၢ်ခီၣ်ကဲ. နမ့ၢ်ဃ့ဘါထုကဖၣ်န့ၣ် နကဒိးန့ၢ်ဘၣ် “ယွၤအတၢ်ဃူတၢ်ဖိးလၢ အဒိၣ်န့ၢ်ယိာ်န့ၢ်ကယဲၢ်ပသ့ၣ်ညါ နၢ်ပၢၢ်တၢ်” လီၤ. အဃိ ကမၤစၢၤနၤဒ်သိး နကအိၣ်ဒီး တၢ်တူၢ်န့ၢ်ခီၣ်ကဲ ဒီးနလဲၤခီဖျိတၢ် ကန့ၢ်အဂီၢ်.—ဖံလံးပံၤ ၄:၆, ၇.၂. အိၣ်ဒီးတၢ်ထံၣ်လၢအဂ့ၤ. လံာ်စီဆှံတဲဝဲလၢ “သးလၢအခုန့ၣ် ဒုးအိၣ်ဆူၣ်အိၣ်ချ့နၤလီၤ. မ့မ့ၢ်တၢ်မဲာ်လီၤသပှၢ်တဘိယူၢ်ဃီ မ့ၢ်တၢ်သံကယီကယီလီၤ.” (ကတိၤဒိ ၁၇:၂၂, ခ့ခါစှီၤကျိာ်) ဂုာ်ကျဲးစၢး ဒုးအိၣ်ထီၣ် နတၢ်သူၣ်ဖှံသးညီ. နမ့ၢ်မၤဒ်န့ၣ်မး နတၢ်သူၣ်အုးသးအုး ကစှၤလီၤ ဒီးကကဲဘျုးလၢ နတၢ်အိၣ်ဆူၣ်အိၣ်ချ့အဂီၢ်.၃. သးစၢၢ်ဆၢနတၢ်မုၢ်လၢ်လၢ ခါဆူညါ. နမ့ၢ်သးစၢၢ်ဆၢ နတၢ်မုၢ်လၢ်န့ၣ် နမ့ၢ်အိၣ်ဒီး တၢ်ဆါယံာ်ယံာ်ထၢထၢ သနာ်က့ နကသးခု. (ရိမ့ၤ ၁၂:၁၂) လံာ်စီဆှံ တဲဆိပာ်ဝဲ တၢ်ဆၢကတီၢ် ကဘၣ်ဝဲလၢ “ပှၤအိၣ်ဝဲဆိးဝဲတဖၣ်န့ၣ်တစံး, ယမၤတကဲဘၣ်န့ၣ်ဘၣ်.” (ယၡါယၤ ၃၃:၂၄) တၢ်ဆါယံာ်ယံာ်ထၢထၢလၢ ပှၤဟီၣ်ခိၣ်ဖိ မၤဘျါကွံာ်ဝဲ တန့ၢ်ဘၣ်တဖၣ်န့ၣ် ကစၢ်ယွၤ ကမၤဘျါကွံာ်ဝဲဒၣ်. အဒိ, လံာ်စီဆှံ တဲဝဲလၢ ပှၤသးပှၢ်တဖၣ်န့ၣ် “မ်အဖံးအညၣ် ဂ့ၤန့ၢ်ဒံး ပှၤသးစၢ် အဖံးအညၣ် ဒီးမ်အက့ၤကဲထီၣ်က့ၤဒ် အသးစၢ် အဆၢကတီၢ် ဖဲအပှဲၤဝဲဒီး တၢ်ဂံၢ်တၢ်ဘါအခါ န့ၣ်တက့ၢ်.” (ယိၤဘး ၃၃:၂၅) အဃိ ပသ့ၣ်ညါဘၣ်လၢ ပှၤသးပှၢ်တဖၣ်န့ၣ် အသးကစၢ်လီၤက့ၤ ဒီးအဂံၢ်အဘါ ကဆူၣ်ထီၣ်ကဒါက့ၤလီၤ.ပာ်သူၣ်ပာ်သး­- ယဟိဝၤပှၤအုၣ်အသးလၢ အအိၣ်ဒီး တၢ်ဆါယံာ်ယံာ်ထၢထၢတဖၣ်န့ၣ် အဝဲသ့ၣ် နာ်ဝဲလၢ ကစၢ်ယွၤ မၤစၢၤအဝဲသ့ၣ် သနာ်က့ အဝဲသ့ၣ် လဲၤကူစါယါဘျါအသးလၢ ကသံၣ်သရၣ်အအိၣ်စ့ၢ်ကီး. (မၢ်ကူး ၂:၁၇) ပကဘၣ် ကူစါယါဘျါပသး ဒ်လဲၣ်ဒ်လဲၣ်န့ၣ် ယဟိဝၤပှၤအုၣ်အသးတဖၣ် တပာ်လီၤဝဲ တၢ်သိၣ်တၢ်သီ လီၤတံၢ်လီၤဆဲးဘၣ်. ဘၣ်ဃးဒီး တၢ်အိၣ်ဆူၣ်အိၣ်ချ့န့ၣ် ပှၤတဂၤစုာ်စုာ် ကဘၣ်ဆၢတဲာ်တၢ် လၢအနီၢ်ကစၢ်ဒၣ်ဝဲလီၤ.နၤ မ့တမ့ၢ် ပှၤလၢနအဲၣ် ဘၣ်အီၤတဂၤ မ့ၢ်အိၣ်ဒီးတၢ်ဆါ လၢအမၤသံပှၤကညီသ့န့ၣ် တၢ်သူၣ်ကိၢ်သးဂီၤ ကဘၣ်နၤထဲလဲၣ်န့ၣ်နသ့ၣ်ညါလီၤ. တမ့ၢ်ထဲလၢ နဘၣ်တူၢ် တၢ်ဆါနးမးတခါအံၤဘၣ် နကတူၢ်ဘၣ်လၢ နၤဒီးနဟံၣ်ဖိဃီဖိ အသးဂံၢ်ဘါလီၤစၢ်စ့ၢ်ကီးန့ၣ်လီၤ. ခီဖျိလၢ နကဘၣ်လဲၤထံၣ်လိာ်သး ဒီးကသံၣ်ကရၣ်, နကဒိးန့ၢ်ဘၣ်တၢ်ကူစါယါဘျါ ကကီဝဲလၢနဂီၢ် မ့တမ့ၢ် ကသံၣ်ကသီလၢနအီၣ်တဖၣ် ကမၤဘၣ်ဒိက့ၤနၤသ့လၢ ကျဲအဂၤတဖၣ်အဃိ တၢ်ပျံၤတၢ်ဖုးဒီးတၢ်သူၣ်ကိၢ်သးဂီၤတဖၣ် ကအါထီၣ်ဝဲလီၤ. နမ့ၢ်အိၣ်ဒီး တၢ်ဆူးတၢ်ဆါလၢအနးတခါန့ၣ် နကအိၣ်စ့ၢ်ကီးဒီးတၢ်ကိၢ်တၢ်ဂီၤ သပှၢ်ကတၢၢ်လီၤ. ဒီးခီဖျိလၢ တၢ်ကိၢ်တၢ်ဂီၤတဖၣ်အံၤအဃိ နကဆိကမိၣ်လၢ နဆဲးတူၢ်တၢ်တန့ၢ်လၢၤဘၣ်န့ၣ်လီၤ.နဒိးန့ၢ်တၢ်မၤစၢၤကသ့ဖဲလဲၣ်. ပှၤအါဂၤဒိးန့ၢ်ဘၣ် တၢ်မၤမုာ်ထီၣ်က့ၤ ခီဖျိအဝဲသ့ၣ်သန့ၤ အသးလၢယွၤအအိၣ်လၢ တၢ်ဃ့ဘါထုကဖၣ် ဒီးတၢ်ဖးလံာ်စီဆှံအဃိန့ၣ်လီၤ. ဒီးတၢ်မၤစၢၤအဂၤတခါန့ၣ် ကဟဲလၢ နဟံၣ်ဖိဃီဖိ ဒီးနတံၤသကိးတဖၣ် အတၢ်အဲၣ်ဒီးအတၢ်ဆီၣ်ထွဲမၤစၢၤန့ၣ်လီၤ.ရီဘၢၤ လၢအသးအိၣ် ၅၈ နံၣ်ဟ့ၣ်ကူၣ်ဝဲဒ်အံၤ “အိၣ်ဒီးတၢ်နာ်ကစၢ်ယွၤ ဒ်သိးအကမၤစၢၤနၤလၢ နဆဲးတူၢ်တၢ်ကကဲအဂီၢ် ဒီးဃ့ဘါထုကဖၣ်လၢ ယဟိဝၤယွၤအအိၣ်လီၤ. နတၢ်တူၢ်ဘၣ်အိၣ်ဒ်လဲၣ်န့ၣ် ဒုးသ့ၣ်ညါကစၢ်ယွၤ ဒီးဃ့အသးစီဆှံတက့ၢ်. ဒီးဃ့ကစၢ်ယွၤတၢ်မၤစၢၤလၢ ဒ်သိးနဟ့ၣ်ဂံၢ်ဟ့ၣ်ဘါ နဟံၣ်ဖိဃီဖိကသ့အဂီၢ် တကးဒံးဘၣ် ဒ်သိးနဆဲးတူၢ်တၢ်ဆါလၢ တၢ်သးစူၤပူၤကန့ၢ်အဂီၢ်တက့ၢ်.”“ဖဲနဟံၣ်ဖိဃီဖိ နၢ်ပၢၢ်စၢၤနတၢ်တူၢ်ဘၣ်အခါ ကဲဘျုးဒိၣ်မးန့ၣ်လီၤ.” “ဒီးကိးနံၤဒဲးန့ၣ် ပှၤကိးယၤလၢလီတဲဆိ ဒီးကသံကွၢ်ယၤလၢ ‘မ့ၢ်နအိၣ်ဆူၣ်ဧါ.’ အဃိ ယဒိးန့ၢ်ဘၣ် တၢ်ဟ့ၣ်ဂံၢ်ဟ့ၣ်ဘါလၢ ယသကိးတဖၣ်အအိၣ်လီၤ. မ့ၢ်လၢအဝဲသ့ၣ် ဟ့ၣ်ဆူၣ်ထီၣ်ယဂံၢ်ယဘါအဃိ မၤစၢၤယၤလၢ ယဆဲးတူၢ်တၢ်ကန့ၢ်အဂီၢ်လီၤ.”နမ့ၢ်လဲၤအိၣ်သကိး နတံၤသကိးလၢ အအိၣ်တဆူၣ်တချ့ဘၣ်တဂၤန့ၣ် လ့ဒၤ တဲဝဲဒ်အံၤ “သ့ၣ်နီၣ်ထီၣ်လၢ ပှၤလၢအဆိးက့တဂၤန့ၣ် ကအဲၣ်ဒိးအိၣ်မူဝဲဒ်ပှၤဂၤအသိးစ့ၢ်ကီး အဃိတမ့ၢ်လၢအကအဲၣ်ဒိး တဲတၢ်ဘၣ်ဃးဒီး တၢ်ဆူးတၢ်ဆါအဂ့ၢ်ထီဘိဘၣ်. လၢတၢ်န့ၣ်အလီၢ် မ့ၢ်သ့န့ၣ်တဲသကိး တၢ်ဂ့ၢ်လၢနညီနုၢ်တဲအီၤတဖၣ်န့ၣ်တက့ၢ်.”ပမ့ၢ်တူၢ်ဘၣ် တၢ်ဆူးတၢ်ဆါလၢအနးဒိၣ်မး သနာ်က့ ခီဖျိလၢကစၢ်ယွၤအတၢ်ဂံၢ်တၢ်ဘါ, တၢ်မၤမုာ်ထီၣ်က့ၤဟဲလၢ လံာ်စီဆှံအပူၤ ဒီးတၢ်မၤစၢၤလၢ ပဟံၣ်ဖိဃီဖိဒီးပတံၤသကိးတဖၣ်အအိၣ်အဃိ ပနာ်သ့လၢ ပတၢ်အိၣ်မူန့ၣ် အလုၢ်အပှ့ၤအိၣ်ဒံးဝဲလီၤ.ဖဲဒိရံၤသ့ၣ်ညါဘၣ်ဝဲလၢ အဝၤ ဝဲစလံၤ အခိၣ်နူာ်အိၣ်ဒီး တၢ်ကိၣ်လိၣ်အခါ အသးလီၤကတုၤဝဲလီၤ.* ဝဲစလံၤ အသးအိၣ်ထဲ ၅၄ နံၣ်သနာ်က့ ကသံၣ်သရၣ်တဲဝဲလၢ အကအိၣ်မူဘၣ်က့ၤထဲ စှၤကိာ်လါလီၤ. ဒိရံၤတဲဝဲလၢ ‘တလီၤနာ်နီတစဲးဘၣ်. လၢအနွံတဖၣ်အတီၢ်ပူၤ ယမၤတၢ်တဘၣ်နီတမံၤလၢၤဘၣ်. ယတဆိကမိၣ်လၢ ယဟံၣ်ဖိဃီဖိကတူၢ်ဘၣ် တၢ်သူၣ်အုးသးအုး ဒ်အံၤနီတဘျီဘၣ်.’ခီဖျိလၢ တၢ်ဂ့ၢ်ဒ်အံၤဟဲကဲထီၣ်အသးဒီး ပှၤကိးဂၤဒဲးသ့ဝဲအဃိ ပှၤအါဂၤတူၢ်ဘၣ်တၢ်ဒ်ဒိရံၤအသိးလီၤ. ဖဲပှၤအါဂၤသ့ၣ်ညါဝဲလၢ အဟံၣ်ဖိဃီဖိတဂၤ ဆိးက့ဘူးထီၣ်ကသံအခါန့ၣ် အဝဲသ့ၣ်အါဂၤဆၢတဲာ်လီၤအသးလၢ ကကွၢ်ထွဲအီၤလၢဟံၣ်လီၤ. ခီဖျိလၢ အဝဲသ့ၣ်မၤဝဲဒ်အံၤအဃိ လီၤစံးပတြၢၤဒိၣ်မးလီၤ. ဘၣ်ဆၣ် ပမ့ၢ်ဘၣ်ကွၢ်ထွဲ ပဟံၣ်ဖိဃီဖိလၢ အဆိးက့ဘူးကသံတဂၤန့ၣ် တမ့ၢ်တၢ်လၢအညီဘၣ်. ဖဲပဟံၣ်ဖိဃီဖိဆိးက့ ဘူးထီၣ်ကသံအခါ ပမၤမုာ်ထီၣ်အသးဒီး ကွၢ်ထွဲအဝဲသ့ၣ်လၢအဂ့ၤကတၢၢ် ကသ့ဒ်လဲၣ်. ပမ့ၢ်ဘၣ်ကွၢ်ထွဲပှၤလၢ အဆိးက့ဘူးထီၣ်လၢကသံန့ၣ် ပလဲၤခီဖျိတၢ်ကိၢ်တၢ်ဂီၤကသ့ဒ်လဲၣ်. ဖဲအဝဲဘူးထီၣ်ကသံအခါ ပကကွၢ်ဆၢၣ်မဲာ်ဘၣ်ဒီး တၢ်မနုၤလဲၣ်. အဆိကတၢၢ်န့ၣ် ပကဆိကမိၣ်ကွၢ် တၢ်ဂ့ၢ်တခါလီၤ. မုၢ်မဆါတနံၤအံၤ ပမ့ၢ်ဘၣ်ကွၢ်ထွဲပှၤဆါ လၢအဘူးထီၣ်ကသံတဂၤန့ၣ် ဘၣ်မနုၤအဃိ ကဲထီၣ်တၢ်ကီတၢ်ခဲလဲၣ်.လၢအပူၤကွံာ် အနံၣ်တကယၤန့ၣ် ပှၤမ့ၢ်အိၣ်လၢ ထံကီၢ်လၢအလဲၤထီၣ်လဲၤထီ သနာ်က့ အဝဲသ့ၣ်အါဒၣ်တက့ၢ် အိၣ်မူဝဲတယံာ်ထဲသိးဒီး ပှၤခဲအံၤဘၣ်. ဒီးတၢ်ဆါမ့ၢ်ဘၣ်ကူဘၣ်ဂာ် အဝဲသ့ၣ်မ့ၢ်ဂ့ၤ မ့တမ့ၢ်လၢတၢ်ဘၣ်အတီၤအဃိမ့ၢ်ဂ့ၤ အဝဲသ့ၣ်သံချ့ဝဲလီၤ. ဖဲန့ၣ်အဆၢကတီၢ် တၢ်ဆါဟံၣ်အိၣ်စှၤဝဲအဃိ ပှၤအါတက့ၢ်ကွၢ်ထွဲ ပှၤဆါလၢအဟံၣ်ဒီး ပှၤဆါန့ၣ် သံဝဲလၢဟံၣ်လီၤ.မုၢ်မဆါတနံၤအံၤ မ့ၢ်လၢကသံၣ်ကသီလဲၤထီၣ်လဲၤထီအဃိ ပှၤအါဂၤမ့ၢ်အိၣ်ဒီးတၢ်ဆါနးမး သနာ်က့ ကသံၣ်သရၣ်မ့ၢ်ဒုးအီၣ်အီၤ ကသံၣ်န့ၣ်ဒုးထီၣ်ထီ အသးသမူသ့ဝဲလီၤ. အဒိ လၢညါန့ၣ်တၢ်ဆူးတၢ်ဆါတနီၤ မၤသံပှၤချ့သဒံးလီၤ. မ့မ့ၢ် မုၢ်မဆါတနံၤအံၤန့ၣ် ခီဖျိလၢ ကသံၣ်ကသီလဲၤထီၣ်လဲၤထီအဃိ အဝဲသ့ၣ်ဆဲးအိၣ်မူသ့ တဘျုးနံၣ်ညါလီၤ. ဘၣ်ဆၣ် တမ့ၢ်လၢအဝဲသ့ၣ်အတၢ်ဆါဘျါက့ၤ အနီၢ်ကီၢ်ဘၣ်. အဝဲသ့ၣ်ဆိးက့နးမးဒီး ကွၢ်ထွဲလီၤအသးတသ့လၢၤဘၣ်. တကးဒံးဘၣ် ဒ်သိးဟံၣ်ဖိဃီဖိတဖၣ် ကကွၢ်ထွဲပှၤဆါတဖၣ်အံၤလၢဟံၣ်အဂီၢ်န့ၣ် ကီဒိၣ်မးလီၤ.လၢတၢ်န့ၣ်အဃိ ပှၤအါဒၣ်တက့ၢ်တသံလၢ ဟံၣ်ပူၤလၢၤဘၣ်, လၢတၢ်န့ၣ်အလီၢ် အဝဲသ့ၣ်သံလၢ တၢ်ဆါဟံၣ်ပူၤလီၤ. တကးဒံးဘၣ် ပှၤအါတက့ၢ် တကွၢ်ထွဲပှၤဆါတုၤလၢအသံဘၣ်, ဒီးတထံၣ်ဘၣ် ပှၤသံနီတဘျီဘၣ်. ခီဖျိလၢ တၢ်ဂ့ၢ်သ့ၣ်တဖၣ်အံၤအဃိ ပှၤမ့ၢ်ဘၣ်ကွၢ်ထွဲ အဟံၣ်ဖိဃီဖိလၢ အဆိးက့နးမးန့ၣ် အဝဲသ့ၣ်ကဘၣ်ယိၣ်တၢ်ဒိၣ်မးလီၤ. တၢ်မနုၤကမၤစၢၤအဝဲသ့ၣ်လဲၣ်.ဖဲပသ့ၣ်ညါထီၣ်လၢ ပှၤလၢပအဲၣ်ဘၣ်တဂၤ ဆိးက့ဘူးထီၣ်ကသံအခါ ပှၤအါဂၤတူၢ်ဘၣ်ဝဲဒ် ဒိရံၤအသိးလီၤ. နမ့ၢ်အိၣ်ဒီးတၢ်ကိၢ်တဂီၤ, တၢ်ပျံၤတၢ်ဖုးဒီး တၢ်သူၣ်အုးသးအုးန့ၣ် တၢ်မနုၤကမၤစၢၤနၤလၢ နကရဲၣ်ကျဲၤဆိပာ်စၢၤတၢ်လၢ ခါဆူညါအဂီၢ်လဲၣ်. လၢညါန့ၣ် ကစၢ်ယွၤအခ့အပှၤလၢအတီတဂၤ ဃ့ဘါထုကဖၣ်ဒ်အံၤ– “နဲၣ်လိပှၤဒ်သိးပကဂံၢ် ပမုၢ်နံၤတဖၣ်ဒီးပကန့ၢ်ဘၣ်သးလၢ အကူၣ်တၢ်သ့န့ၣ်တက့ၢ်.” (စံးထီၣ်ပတြၢၤ ၉၀:၁၂) တၢ်ဆၢကတီၢ် အိၣ်တ့ၢ်ထဲတစဲးဖိလၢ နကရ့ဒီးပှၤလၢ နအဲၣ်အီၤတဂၤအဃိ နကဘၣ်ဂံၢ်နမုၢ်နံၤတဖၣ်ဒ် လံာ်စီဆှံတဆၢအံၤ တဲဝဲအသိးန့ၣ်လီၤ. ဒ်သိးနသူနတၢ်ဆၢကတီၢ် လၢအဂ့ၤကတၢၢ်ကသ့အဂီၢ် နကဘၣ်ဃ့ထုကဖၣ် ဆူကစၢ်ယဟိဝၤယွၤအအိၣ် လၢနကဂံၢ်နမုၢ်နံၤ လၢတၢ်ကူၣ်သ့အပူၤအဂီၢ်လီၤ.ပှၤလၢနအဲၣ်ဘၣ်တဂၤ တဲတၢ်မ့ၢ်ကဲဒီး မ့ၢ်သးအိၣ်တဲသကိး ဘၣ်ဃးဒီး အတၢ်အိၣ်ဆူၣ်အိၣ်ချ့အဂ့ၢ်န့ၣ် နကဘၣ်တဲသကိးဒီး အီၤလၢအဆိအချ့လီၤ. အဒိ ခါဆူညါဖဲ အဝဲဆၢတဲာ်လီၤအသး တကဲလၢၤဘၣ် အဆၢကတီၢ်န့ၣ် အဝဲအဲၣ်ဒိးမၢမတၤတဂၤ ဆၢတဲာ်န့ၢ်တၢ်လၢအဂီၢ်လဲၣ်. တကးဒံးဘၣ် အဝဲမ့ၢ်သံတယူာ်န့ၣ် အဝဲကမၢပှၤမၤအီၤဒ်လဲၣ်. အလီၢ်မ့ၢ်အိၣ်န့ၣ် အဝဲအဲၣ်ဒိးလဲၤထီၣ်တၢ်ဆါဟံၣ်ဧါ ဒီးမ့ၢ်အအဲၣ်ဒိးတူၢ်လိာ် တၢ်ကူစါယါဘျါ အကျိၤအကျဲမနုၤတဖၣ်လဲၣ်. ခီဖျိသုတဲသကိးဆိ ဘၣ်ဃးဒီးတၢ်ဂ့ၢ်တဖၣ်အံၤအဃိ ခါဆူညါ ဖဲသုကဘၣ်ဆၢတဲာ်တၢ်လၢအဂီၢ်အခါ ကကဲထီၣ်တၢ်မၤစၢၤဒ်သိး တၢ်နၢ်ပၢၢ်ကမၣ်သုတကဲထီၣ် တဂ့ၤအဂီၢ်လီၤ. တကးဒံးဘၣ် ကမၤစၢၤပှၤဆါအဟံၣ်ဖိဃီဖိ ဒ်သိးအသုတတူၢ်ဘၣ်လၢ အအိၣ်ဒီးတၢ်ကမၣ်တဂ့ၤအဂီၢ်လီၤ. လံာ်စီဆှံတဲဝဲလၢ “တၢ်ကူၣ်လိာ်အသး တအိၣ်ဘၣ်ဒီး, တၢ်ကူၣ်ထီၣ်ဖးလီၤန့ၣ် တကဲထီၣ်ဘၣ်.” လၢတၢ်န့ၣ်အဃိ သုမ့ၢ်တဲသကိး တၢ်ဂ့ၢ်တဖၣ်အံၤပျီပျီန့ၣ် ကကဲထီၣ်တၢ်မၤစၢၤဒ်သိး သုကကွၢ်ထွဲပှၤဆါတဂၤအံၤ လၢအဂ့ၤကတၢၢ်န့ၣ်လီၤ.—ကတိၤဒိ ၁၅:၂၂.ပှၤလၢအကွၢ်ထွဲ ပှၤဆါတဂၤန့ၣ် ကအဲၣ်ဒိးမၤမုာ်ထီၣ်က့ၤပှၤဆါအသးလီၤ. ပှၤဆါလၢအဘူးထီၣ်ကသံန့ၣ် လိၣ်ဘၣ်ဝဲတၢ်အဲၣ်တၢ်ကဟုကယာ် ဒီးမုၢ်လၢ်ဝဲလၢပှၤကအိၣ်လၢအကပၤထီဘိလီၤ. မ့မ့ၢ်ဒ်န့ၣ်န့ၣ် ပမၤစၢၤအီၤကသ့ဒ်လဲၣ်. ပဟ့ၣ်ဂံၢ်ဟ့ၣ်ဘါအီၤသ့ခီဖျိ ပဖးန့ၢ်အီၤလံာ် မ့တမ့ၢ် သးဝံၣ်န့ၢ်အီၤတၢ်သးဝံၣ်ဒ်သိး ကကဲထီၣ်တၢ်ဂံၢ်တၢ်ဘါ လၢအဂီၢ်လီၤ. ပှၤအါဂၤလၢအဆိးက့န့ၣ် အဟံၣ်ဖိဃီဖိမ့ၢ်ဖီၣ်ဃာ်အစု ဒီးကတိၤတၢ်ဒီးအီၤ ကယီကယီန့ၣ် ကဒိးန့ၢ်ဘၣ်ဝဲ တၢ်သူၣ်မံသးမုာ်လီၤ.ပှၤလၢကလဲၤအိၣ်သကိး နဟံၣ်ဖိဃီဖိလၢအဘူးထီၣ်ကသံ တဂၤအံၤန့ၣ် နကဘၣ်သ့ၣ်ညါဆိပာ်စၢၤလီၤ. လံာ်တဘ့ၣ်ပာ်ဖျါထီၣ်ဝဲလၢ– ‘ပှၤဆါအါဂၤလၢအဘူးထီၣ်ကသံန့ၣ် မ့ၢ်ဖျါလၢ အဝဲသ့ၣ်ဘံၣ်အမဲာ်ဒီးမံဘၣ်ဆၣ် ဘၣ်သ့ၣ်သ့ၣ် အဝဲသ့ၣ်နၢ်ဟူတၢ်ဒံးလီၤ. အဃိ ဖဲပအိၣ်လၢအကပၤဒီး ကတိၤတၢ်အခါန့ၣ် ပကဘၣ်ပလီၢ်ပသးလၢ ပတၢ်ကတိၤဒ်သိး အသုတကဲထီၣ် တၢ်သးဘၣ်ဒိလၢအဂီၢ်တဂ့ၤလီၤ.’မ့ၢ်သ့မ့ၢ်ဘၣ်န့ၣ် ဃ့ဘါထုကဖၣ်သကိးတၢ်ဒီး ပှၤဆါတပူၤဃီတက့ၢ်. လံာ်စီဆှံ ပာ်ဖျါထီၣ်ဝဲလၢ ဘၣ်တဘျီန့ၣ် တၢ်မၢဖိပီလူးဒီး အတံၤသကိးတဖၣ် ထံၣ်ဘၣ်တၢ်နးတၢ်ဖှီၣ် လၢအနးကတၢၢ် ဒီးအဝဲသ့ၣ် အသးသမူ လီၤဘၣ်ယိၣ်ဝဲဒိၣ်မးလီၤ. ဖဲန့ၣ်အဆၢကတီၢ် အဝဲသ့ၣ်ဃ့တၢ်မၤစၢၤဒ်လဲၣ်. စီၤပီလူးဃ့ကညး အတံၤသကိးတဖၣ်လၢက “မၤစၢၤဃုာ်စ့ၢ်ကီး လၢတၢ်ထုကဖၣ်” န့ၣ်လီၤ. (၂ကရံၣ်သူး ၁:၈-၁၁) အဃိ ဖဲပဟံၣ်ဖိဃီဖိတဂၤ ထံၣ်ဘၣ်တၢ်ကိၢ်တၢ်ဂီၤဒီး တၢ်ဆူးတၢ်ဆါနးနးကလဲာ် အဆၢကတီၢ် ပမ့ၢ်ဃ့ဘါထုကဖၣ်တၢ်လၢ ပသးဒီဖျၢၣ်န့ၣ် ကကဲဘျုးဒိၣ်မးလီၤ.ပသ့ၣ်ညါလၢ ကစၢ်ယွၤတတ့လီၤပှၤ ဒ်သိးပကသံအဂီၢ်ဘၣ်. အဃိ ထဲပဆိကမိၣ်ထီၣ်လၢ ပှၤလၢပအဲၣ်ဘၣ်အီၤတဂၤ ကဘၣ်သံအခါန့ၣ် ပသးဘၣ်ဒိဒိၣ်မးလီၤ. (ရိမ့ၤ ၅:၁၂) ကစၢ်ယွၤအကလုၢ်ကထါ ကိးဝဲတၢ်သံလၢ “ဒုၣ်ဒါ” လီၤ. (၁ကရံၣ်သူး ၁၅:၂၆) အဃိ ပတအဲၣ်ဒိးဆိကမိၣ်ဘၣ်ဃးဒီး ပှၤလၢပအဲၣ်ဘၣ်အီၤတဂၤ ကသံအဂ့ၢ်ဘၣ်.တမံၤဂ့ၤတမၠိဂ့ၤ ပမ့ၢ်သ့ၣ်ညါဆိပာ်စၢၤ ဒီးတူၢ်လိာ်တၢ်လၢ ကဟဲကဲထီၣ်သးတဖၣ်န့ၣ် ကကဲထီၣ်တၢ်မၤစၢၤလၢ ဟံၣ်ဖိဃီဖိတဖၣ် အတၢ်ဘၣ်ယိၣ်ဘၣ်ဘှီ ကလီၤစှၤဝဲအဂီၢ်လီၤ. တၢ်လွံၢ်နၢၣ်လၢ အခိၣ်တီမ့ၢ်ဝဲ “ဖဲပှၤဆါဘူးထီၣ်ကသံအခါ” ပာ်ဖျါထီၣ်ဝဲ တၢ်လၢကဟဲကဲထီၣ်အသးတဖၣ်လီၤ. တၢ်ဂ့ၢ်လၢတၢ်လွံၢ်နၢၣ် ပာ်ဖျါထီၣ်ဝဲန့ၣ် ဘၣ်သ့ၣ်သ့ၣ် ပှၤဆါကိးဂၤဒဲးတတူၢ်ဘၣ်ဝဲ ကိးခါဒဲးဘၣ်. ဘၣ်ဆၣ် ပှၤဆါလၢအဘူးထီၣ်ကသံန့ၣ် ကလဲၤခီဖျိဘၣ်ဝဲတနီၤလီၤ.ဖဲပှၤလၢပအဲၣ်ဘၣ်အီၤတဂၤ သံဝံၤအလီၢ်ခံန့ၣ် ဒ်သိးပတၢ်တူၢ်ဘၣ်ကကိညၢ်လီၤအဂီၢ် ပကဘၣ်ရ့လိာ်သး ဒီးပတံၤသကိးလၢ အသးအိၣ်မၤစၢၤပှၤန့ၣ်လီၤ. ပှၤသံတဂၤအံၤ အဟံၣ်ဖိဃီဖိဒီး ပှၤလၢအကွၢ်ထွဲအီၤတဖၣ် လိၣ်ဘၣ်တၢ်မၤစၢၤဒ်သိး အဝဲသ့ၣ်ကသ့ၣ်နီၣ်ထီၣ်က့ၤလၢ အဟံၣ်ဖိဃီဖိတဂၤအံၤ တတူၢ်ဘၣ်တၢ်ဆါလၢၤဘၣ်. ဒ်တၢ်ဘၣ်တ့ကစၢ် တဲဝဲအသိး “ပှၤသံန့ၣ်တသ့ၣ်ညါဘၣ်တၢ်နီတမံၤဘၣ်.”—စံၣ်တဲၤတဲလီၤတၢ် ၉:၅.ပသ့ၣ်ညါဘၣ်လၢ ပကဘၣ်တူၢ်လိာ် ပှၤကိးဂၤဒဲးအတၢ်မၤစၢၤလီၤဖဲပဟံၣ်ဖိဃီဖိဆိးက့ ဘူးကသံအခါ ပကဘၣ်သန့ၤပသးလၢ ကစၢ်ယွၤအအိၣ်လီၤ. တကးဒံးဘၣ် ဖဲအဝဲသံဝံၤအလီၢ်ခံန့ၣ် ပသးအုးဒိၣ်မးအဃိ ပကဘၣ်ဆဲးသန့ၤပသးလၢ ယဟိဝၤယွၤအအိၣ်လီၤ. ဘၣ်သ့ၣ်သ့ၣ် ကစၢ်ယွၤကမၤစၢၤနၤ ခီဖျိလၢ ပှၤဂၤအတၢ်ကတိၤလၢ အကဲထီၣ်တၢ်ဂံၢ်တၢ်ဘါလၢနဂီၢ်လီၤ. ဒိရံၤတဲဝဲလၢ “ယသ့ၣ်ညါဘၣ်လၢ ယကဘၣ်တူၢ်လိာ် ပှၤကိးဂၤဒဲးအတၢ်မၤစၢၤလီၤ. ခီဖျိလၢ ပှၤဂၤအတၢ်မၤစၢၤအဃိ ပတၢ်သူၣ်ကိၢ်သးဂီၤလီၤစှၤဝဲလီၤ. အဃိ ယၤဒီးယဝၤန့ၣ် ပတူၢ်ဘၣ်လၢ ယဟိဝၤယွၤတဲဘၣ်ပှၤလၢ ‘ယအိၣ်ဒီးသုဒီး ယကမၤစၢၤသုထီဘိလီၤ.’ အဃိ ယတသးပ့ၤနီၣ် ယတၢ်လဲၤခီဖျိအံၤနီတဘျီဘၣ်.”ယဟိဝၤယွၤ မ့ၢ်ကစၢ်တဂၤလၢ အကွၢ်ထွဲပှၤအဂ့ၤကတၢၢ်လီၤ. ခီဖျိလၢ ကစၢ်ယွၤတ့လီၤပှၤအဃိ အဝဲနၢ်ပၢၢ်ပတၢ်တူၢ်ဘၣ်ဒီး ပတၢ်သူၣ်အုးသးအုးလီၤ. ကစၢ်ယွၤသးအိၣ်ဟ့ၣ်ပှၤ တၢ်လၢပလိၣ်ဘၣ် ဒီးဟ့ၣ်ဂံၢ်ဟ့ၣ်ဘါပှၤဒ်သိး ပလဲၤခီဖျိ ပတၢ်ကီတၢ်ခဲကန့ၢ်အဂီၢ်လီၤ. တကးဒံးဘၣ် ကစၢ်ယွၤအၢၣ်လီၤအီလီၤပှၤလၢ တယံာ်လၢၤဘၣ်န့ၣ် အဝဲကမၤလီၤမၢ်ကွံာ် တၢ်သံတၢ်ပှၢ်ခဲလၢာ်ဒီး ကမၤဂဲၤဆၢထၢၣ် သမူထီၣ်က့ၤပှၤသံတ့ၢ်လၢ အကကွဲၢ်လၢအကထိတဖၣ် န့ၣ်လီၤ. (ယိၤဟၣ် ၅:၂၈,၂၉; လီၣ်ဖျါ ၂၁:၃,၄) ဖဲန့ၣ်အဆၢကတီၢ် ဒ်စီၤပီလူးအသိးပကတဲလၢ “တၢ်သံဧၢ, နစုကဝဲၤအိၣ်ဖဲလဲၣ်. ပျုၤပူၤဧၢ, နတၢ်မၤနၢၤမၤဃၣ်အိၣ်ဖဲလဲၣ်.”—၁ကရံၣ်သူး ၁၅:၅၅.ဖဲတၢ်ဆါရၤလီၤအသးအခါ နဒီသဒၢလီၤနသး ကသ့ဒ်လဲၣ်.အဒိ ဒီပုၢ်ဝဲၢ်မုၣ် စဲလံၤ* လၢအအိၣ်လၢ ကီၢ်အမဲရကၤတဂၤ ခီဖျိကလံၤမုၢ်လီၤဝံၤအလီၢ်ခံ အတၢ်ဖိတၢ်လံၤ လီၤမၢ်ကွံာ်ဘူးကလၢာ်ဝဲလီၤ. ဒီးအတဲဝဲလၢ “လီၤဂာ်လၢယဆဲးတူၢ်တၢ် တန့ၢ်လၢၤဘၣ်. အါစုာ်အါဘျီန့ၣ် ယတူၢ်ဘၣ်လၢ ယသးဘူးကသ့ၣ်ဖးညါ.”ဖဲပှၤလၢ နအဲၣ်ဘၣ်အီၤတဂၤ မ့ၢ်သံဝဲအခါမီၤ. ကၠဲနံၣ်(စ်) လၢအအိၣ်လၢ အီးစတြ့လံယါတဂၤ တဲဝဲလၢ “ဖဲယဖိခွါခံဂၤလၢာ် သံသဒၣ်ကွံာ်ယၤအခါ ယတၢ်အိၣ်မူန့ၣ် လီၤဂာ်ဒ်ပှၤထၢဖှိၣ်က့ၤထံခွးလၢ အလီၤတဲးသ့ၣ်ဖးတဖျၢၣ်အသိးန့ၣ်လီၤ. ဒီးယဃ့ဝံသးစူၤ ကစၢ်ယွၤလၢ ‘ဝံသးစူၤ, ယဘၣ်လဲၤခီဖျိတၢ်ဒ်အံၤန့ၣ် ယတူၢ်တပှဲၤလၢၤဘၣ်, ယမ့ၢ်သံန့ၣ် အဂ့ၤကတၢၢ်လီၤ.’”မ့မ့ၢ်ဒဲနံၣ်ယၢၤန့ၣ် ဖဲအမါတတီလၢအဖီခိၣ်အခါ အသူၣ်ဟးဂီၤအသးဟးဂီၤဝဲဒိၣ်မးလီၤ. အတဲဝဲလၢ “ဖဲယမါအၢၣ်လီၤအတၢ်ကမၣ် လၢအအဲၣ်ဘၢယၤအခါ လီၤဂာ်ဒ်သိး ဃဲာ်တဘ့ၣ်ဟဲနုာ်လီၤ ဒီးဆဲးဖျိဝဲယသး အဘျီတဖၣ်အဘျီ ဒီးယဘၣ်တူၢ်တၢ်န့ၣ် ကအိၣ်လၢအလါတဖၣ်အလါညါ.”တၢးထီခိးတၢ် တဘ့ၣ်အံၤ ကမၤစၢၤနၤဒ်သိး နကြၢးဆဲးအိၣ်မူဒံးအဂီၢ်ဖဲန့ဆၢၣ် တၢ်ဘၣ်ဒိဘၣ်ထံး ကဲထီၣ်သးအခါဖဲပှၤလၢနအဲၣ်ဘၣ်အီၤတဂၤ သံအခါဖဲနသးသမူတံၤသကိးတဂၤ တတီဒီးနၤအခါဖဲနတူၢ်ဘၣ် တၢ်ဆူးတၢ်ဆါ နးဒိၣ်မးအခါဖဲနတူၢ်ဘၣ်လၢ နဆဲးလဲၤဆူညါ တန့ၢ်လၢၤဘၣ်အခါအဆိကတၢၢ်န့ၣ် ပကတဲသကိး ဖဲန့ဆၢၣ်တၢ်ဘၣ်ဒိဘၣ်ထံး ကဲထီၣ်သးအခါ ပလဲၤခီဖျိအီၤကန့ၢ်ဒ်လဲၣ်.နတူၢ်ဘၣ်လၢ နဘၣ်အိၣ် သယုၢ်သညိထဲတဂၤဧါ. နမ့ၢ်တူၢ်ဘၣ်ဒ်န့ၣ်န့ၣ် နတၢ်အိၣ်သး ကလီၤဂာ်ဒ် ပှၤကွဲးထါစံးထီၣ်ပတြၢၤ တဲဝဲအသိး “ဒ်ထိၣ်ဖှံးအိၣ်တဘ့ၣ်ဃီလၢ ဟံၣ်ခိၣ်အဖီခိၣ်အသိးန့ၣ်လီၤ.” (စံးထီၣ်ပတြၢၤ ၁၀၂:၇) ဒ်သိးနလဲၤခီဖျိ တၢ်အိၣ်သယုၢ်သညိကန့ၢ်အဂီၢ် လံာ်စီဆှံ အတၢ်ဟ့ၣ်ကူၣ်တဖၣ် မၤစၢၤနၤသ့ဝဲလီၤ.သုးဘူးနသးဆူ ယွၤအအိၣ်တက့ၢ်ဖးလံာ်စီဆှံအဆၢလၢ အန့ၢ်ဂံၢ်န့ၢ်ဘါတဖၣ်တက့ၢ်ဘၣ်မနုၤအဃိ ဟီၣ်ခိၣ်အတၢ်အိၣ်အသးတဖၣ် နးထီၣ်ဝဲလဲၣ်န့ၣ် ဃုသ့ၣ်ညါအီၤတက့ၢ်တၢ်သူၣ်ကိၢ်သးဂီၤလၢ အဘျုးတအိၣ်ဘၣ်တဖၣ်န့ၣ် ထုးထီၣ်ကွံာ်တက့ၢ်ဒုးအိၣ်ထီၣ် တၢ်ရ့လိာ်သးအဂ့ၤ ဒီးပှၤဂၤတက့ၢ်မၤနီၢ်ခိတၢ်ဟူးတၢ်ဂဲၤတက့ၢ်နမ့ၢ်တူၢ်ဘၣ်လၢ နဘၣ်အိၣ်သယုၢ်သညိထဲ တဂၤဧိၤဒၣ်လဲာ် နဃုထံၣ်န့ၢ် တၢ်သူၣ်မံသးမုာ် သ့ခီဖျိလၢ နသ့ၣ်ညါလီၤနသးလၢ အလိၣ်ဘၣ် ကစၢ်ယွၤ အတၢ်ဟံးစုနဲၣ်ကျဲ ဒီးဂုာ်ကျဲးစၢး သုးဘူးနသးဆူ ယွၤအအိၣ်န့ၣ်လီၤ. (မးသဲ ၅:၃, ၆) တၢ်ဂ့ၢ်လၢ လာ်တဖၣ်အံၤ မၤစၢၤနၤသ့ဝဲလီၤ. လံာ်စီဆှံလၢ online အပူၤန့ၣ် နဖးဘၣ်အီၤညီ ဒီးအလီၤတံၢ်လီၤဆဲး Online တၢ်မၤလိ လံာ်စီဆှံတဖၣ်န့ၣ် စံးဆၢဝဲ တၢ်သံကွၢ်အရ့ဒိၣ်လၢ ဘၣ်ဃးဒီး ပတၢ်အိၣ်မူ တၢ်ဂီၤမူဖုၣ်ကိာ် လၢအဘၣ်ဃးဒီး လံာ်စီဆှံအတၢ်သိၣ်လိလၢ အရ့ဒိၣ်  “လံာ်စီဆှံအတၢ်သံကွၢ်တဖၣ် အတၢ်စံးဆၢ”—တၢ်သံကွၢ်လၢ ညီနုၢ်ပှၤသံကွၢ်တဖၣ် အတၢ်စံးဆၢလိၤလိၤ  “ကွၢ်လိမၤဒိး အဝဲသ့ၣ်အတၢ်နာ်”—တၢ်မၤလိတဖၣ်အံၤ ကမၤစၢၤပှၤလၢ ပကထံၣ်တမှံကွၢ် တၢ်မၤအသးဒီး ပှၤပိာ်မုၣ်ဒီးပှၤပိာ်ခွါ လၢအိၣ်ဒီးတၢ်သးတီလၢ လံာ်ဆှံအပူၤတဖၣ်အဂ့ၢ်  “တၢ်ဘၣ်တ့ကစၢ်အိၣ်ဧါ”—လၢတၢ်မၤလိတဖၣ်အံၤအပူၤ ကပာ်ဖျါထီၣ်ဝဲ န့ဆၢၣ်အတၢ်ဃံတၢ်လၤ ဒီးအတၢ်လီၤကမၢကမၣ်တဖၣ်အဂ့ၢ်ပှၤအါတက့ၢ်န့ၣ် ဒိးန့ၢ်ဘၣ်ဝဲ တၢ်ဂံၢ်တၢ်ဘါလၢ လံာ်စီဆှံအဆၢတဖၣ်လၢ ဘၣ်တၢ်ပာ်ဖျါထီၣ်အီၤလၢ လာ်အံၤလီၤ. လၢနကဖး လံာ်စီဆှံအဆၢတဖၣ်အံၤ တဘျီဃီခဲလၢာ်အလီၢ်န့ၣ် ဖဲနအိၣ်တဂၤအခါ ဟံးန့ၢ်တၢ်ဆၢကတီၢ်လၢ နကဆိကမိၣ်ထံ လံာ်စီဆှံအဆၢ တခါစုာ်စုာ် ဒီးဃ့ဘါထုကဖၣ်တက့ၢ်.—မၢ်ကူး ၁:၃၅. စံးထီၣ်ပတြၢၤ ၂၃:၁-၆ စံးထီၣ်ပတြၢၤ ၃၄:၁-၂၂ စံးထီၣ်ပတြၢၤ ၄၆:၁-၁၁ စံးထီၣ်ပတြၢၤ ၆၃:၆-၈ စံးထီၣ်ပတြၢၤ ၉၁:၁-၆ မးသဲ ၆:၂၅-၃၄ ၂ ကရံၣ်သူး ၁:၃, ၄ ဖံလံးပံၤ ၄:၆, ၇ ၁ ပ့းတရူး ၅:၆, ၇နမ့ၢ်သ့ၣ်ညါလၢ ဘၣ်မနုၤအဃိ ဟီၣ်ခိၣ်တၢ်အိၣ်အသးတဖၣ် နးထီၣ်ဝဲလဲၣ် ဒီးကစၢ်ယွၤ ကမၤဘၣ်ဂီၢ်က့ၤ ဟီၣ်ခိၣ် အတၢ်အိၣ်သးတဖၣ်အံၤဒ်လဲၣ်န့ၣ် နလဲၤခီဖျိ တၢ်ကီတၢ်ခဲတဖၣ်အံၤ ကန့ၢ်ဝဲလီၤ.—ယၡါယၤ ၆၅:၁၇. ဘၣ်မနုၤအဃိ ယွၤပျဲ တၢ်နးတၢ်ဖှီၣ်အခွဲးလဲၣ် ဘၣ်ဃးဒီး တၢ်ဆူးတၢ်ဆါ ဒီးတၢ်အိၣ်ဆူၣ်အိၣ်ချ့န့ၣ် လံာ်စီဆှံတဲဝဲဒ်လဲၣ် မုၢ်နံၤခံကတၢၢ် တၢ်ပနီၣ်တဖၣ်န့ၣ် မ့ၢ်မနုၤလဲၣ် လံာ်လီၣ်ဖျါပာ်ဖျါထီၣ်ဝဲ ပှၤဒိးကသ့ၣ်လွံၢ်ဂၤန့ၣ် မ့ၢ်မတၤလဲၣ် ယွၤအဘီအမုၢ် ကမၤလၢထီၣ်ပှဲၤထီၣ် တၢ်မနုၤတဖၣ်လဲၣ်တၢ်ဂ့ၢ်လၢ လာ်တဖၣ်အံၤန့ၣ် ကမၤစၢၤပှၤဒ်သိး ကလဲၤခီဖျိ တၢ်သူၣ်ကိၢ်သးဂီၤလၢ အဟဲအိၣ်ထီၣ်ဖဲ ပအိၣ်သယုၢ်သညိအခါအ ကန့ၢ်အဂီၢ် ဒီးပသု “တဘၣ်ယိၣ်” တၢ်လၢၤတဂ့ၤအဂီၢ်လီၤ.—မးသဲ ၆:၂၅. ပလဲၤခီဖျိ တၢ်သူၣ်ကိၢ်သးဂီၤ ကသ့ဒ်လဲၣ် ပဆဲးအိၣ်ဒီး တၢ်ထံၣ်လၢအဂ့ၤ ကသ့ဒ်လဲၣ် သူၣ်ကိၢ်သးဂီၤတၢ်လၢ သးသမူတၢ်လီၢ်ဘၣ်ယိၣ်အဂီၢ် သူၣ်ကိၢ်သးဂီၤတၢ်လၢ ကျိၣ်စ့တကပၤ တၢ်သူၣ်ကိၢ်သးဂီၤလၢ ပှၤသးစၢ်တဖၣ် ထံၣ်ဘၣ်ဝဲတံၤသကိးလၢအဂ့ၤန့ၣ် ကမၤဆူၣ်ထီၣ် ပသးဒီး တၢ်အိၣ်ဆူၣ်အိၣ်ချ့တကပၤလီၤ. လီၤဆီဒၣ်တၢ် ဖဲပထံၣ်လိာ်သး တဂၤဒီးတဂၤလၢ မဲာ်သကိးမဲာ် တန့ၢ်ဘၣ်အခါ ပလိၣ်ဘၣ်အဝဲသ့ၣ် အါထီၣ်လီၤ. နမ့ၢ်ဘၣ်အိၣ်လၢဟံၣ်ဒီး ဟးထီၣ်လၢတၢ်ချၢ မ့ၢ်တန့ၢ်ဘၣ်န့ၣ် နကိးလိာ်သးလၢ Video call မ့တမ့ၢ် တဲသကိးတၢ်လၢလီတဲစိအပူၤ ဒ်သိး နဆဲးပၢၤဃာ် နတၢ်ရ့လိာ်သးဒီး နသကိးသ့ဝဲအသိး, နဒုးအိၣ်ထီၣ် တၢ်ရ့လိာ်သးဒီး ပှၤအသီလၢအဂၤတဖၣ် သ့စ့ၢ်ကီးလီၤ. တၢ်မၤလိလၢ လာ်တဖၣ်အံၤ ကမၤစၢၤပှၤ ဒ်သိး ပဃုထံၣ်န့ၢ် ‘တံၤသကိး နီၢ်နီၢ်’ ကသ့ဒ်လဲၣ် ဒီးပနီၢ်ကစၢ်ဒၣ်ဝဲ ပကဲထီၣ် တံၤသကိးလၢအဂ့ၤ ကသ့ဒ်လဲၣ်န့ၣ်လီၤ”—ကတိၤဒိ ၁၇:၁၇. ပကဲထီၣ် တံၤသကိၤလၢအဂ့ၤ ကသ့ဒ်လဲၣ် ယကြၢးမၤအါထီၣ် တံၤသကိးတဖၣ်ဧါ ယတံၤသကိး မ့ၢ်တအိၣ်နီတဂၤဘၣ်ဟီမီၣ် ကဲထီၣ် တံၤသကိးလၢအဂ့ၤ ခီဖျိသးအိၣ်ဟ့ၣ်မၤစၢၤတၢ်တက့ၢ် ကဲထီၣ် တံၤသကိးလၢအဂ့ၤ ခီဖျိသ့ၣ်ညါဆၢက့ၤ တၢ်ဘျုးတၢ်ဖှိၣ်တက့ၢ်လံာ်စီဆှံတဲဝဲလၢ “နီၢ်ခိအတၢ်ဟူးတၢ်ဂဲၤ အိၣ်ဒီးအဘျုးအဖှိၣ် တနီၤ” လီၤ. (၁ တံၤမသ့း ၄:၈, ခ့ခါစှီၤကျိာ်) လီၤဆီဒၣ်တၢ် ဖဲနဘၣ်အိၣ် သယုၢ်သညိထဲတဂၤဧိၤအခါ တၢ်မၤ နီၢ်ခိအတၢ်ဟူးတၢ်ဂဲၤန့ၣ် မၤဂ့ၤထီၣ် ပသးအတၢ်အိၣ်ဆူၣ်အိၣ်ချ့ သ့ဝဲလီၤ. နမ့ၢ်ဘၣ်အိၣ်လၢဟံၣ်ဒီး ဟးထီၣ်လၢတၢ်ချၢ မ့ၢ်တန့ၢ်ဘၣ်ဒၣ်လဲာ် နသးကဖှံအဂီၢ် တၢ်လၢနမၤတၢ်သ့တဖၣ် အိၣ်ဝဲလီၤ. ဆဲးမၤ နီၢ်ခိတၢ်ဟူးတၢ်ဂဲၤတက့ၢ် မၤတၢ်လၢ ကမၤဂ့ၤထီၣ် နတၢ်အိၣ်ဆူၣ်အိၣ်ချ့လၢ နီၢ်ခိ ဒီးသးအဂီၢ်တက့ၢ်နကစံးဆၢဒ်လဲၣ်သ့တသ့ဘၣ်ဘၣ်သ့ၣ်သ့ၣ်လံာ်စီဆှံတဲဝဲဒ်လဲၣ်“ကယဲၢ်သုတၢ်ဘၣ်ယိၣ်ဘၣ်ဘီန့ၣ်, ပာ်ထီၣ်လၢ [ယွၤ] အလိၤခဲလၢာ်တက့ၢ်. အဂ့ၢ်ဒ်အံၤ, အသးအိၣ်သုလီၤ.” (၁ပ့းတရူး ၅:၇) လံာ်စီဆှံအၢၣ်လီၤနၤလၢ ကစၢ်ယွၤကမၤစၢၤနၤ ဒ်သိးနတၢ်သူၣ်ကိၢ်သးဂီၤ ကလီၤစှၤဝဲအဂီၢ်လီၤ.ပမၤလိအါထီၣ်တၢ်ဂ့ၢ်အဂၤလၢ လံာ်စီဆှံအပူၤကသ့ဒံးဧါ  ခီဖျိလၢတၢ်ထုကဖၣ်အဃိ နကအိၣ်ဒီး “ယွၤအတၢ်ဃူတၢ်ဖိး” လၢအမၤလီၤစှၤ နတၢ်သူၣ်ကိၢ်သးဂီၤသ့ဝဲန့ၣ်လီၤ.—ဖံလံးပံၤ ၄:၆,၇.  တကးဒံးဘၣ် နမ့ၢ်ဖးလံာ်စီဆှံန့ၣ် နတၢ်ကိၢ်တၢ်ဂီၤကလီၤစှၤဝဲလီၤ.—မးသဲ ၁၁:၂၈-၃၀.ပှၤတနီၤနီၤနာ်ဝဲလၢ...ပမ့ၢ်ပှၤဟီၣ်ခိၣ်ဖိလၢ အတလၢတပှဲၤဘၣ်အဃိ ပတၢ်အိၣ်မူပှဲၤဒီး တၢ်သူၣ်ကိၢ်သးဂီၤလီၤ. မ့မ့ၢ်ပှၤအဂၤတနီၤနာ်ဝဲလၢ လၢခံတဃၣ်န့ၣ် ပတအိၣ်ဒီးတၢ်သူၣ်ကိၢ်သးဂီၤလၢၤဘၣ်. မ့မ့ၢ်နၤန့ၣ် နဆိကမိၣ်ဒ်လဲၣ်.လံာ်စီဆှံတဲဝဲဒ်လဲၣ်ကစၢ်ယွၤကမၤလီၤမၢ်ကွံာ် တၢ်လၢအဒုးအိၣ်ထီၣ် ပတၢ်သူၣ်ကိၢ်သးဂီၤတဖၣ်န့ၣ်လီၤ. လံာ်စီဆှံတဲဝဲလၢ “တၢ်သံတအိၣ်လၢၤဘၣ်, ဒီးတၢ်သူၣ်အုးသးအုးတအိၣ်လၢၤဘၣ်, ဒီးတၢ်ဟီၣ်တၢ်ယၢၤတအိၣ်လၢၤဘၣ်, ဒီးတၢ်ဘှံးသူၣ်ဘှံးသးတအိၣ်လၢၤဘၣ်.”—လီၣ်ဖျါ ၂၁:၄.ပမၤလိအါထီၣ်တၢ်ဂ့ၢ်အဂၤလၢ လံာ်စီဆှံအပူၤကသ့ဒံးဧါ  လၢကစၢ်ယွၤအဘီမုၢ် အတၢ်ပၢဖီလာ်န့ၣ် ပှၤဟီၣ်ခိၣ်ဖိကအိၣ်မူဘၣ် မုာ်မုာ်ခုၣ်ခုၣ်လီၤ.—ယၡါယၤ ၃၂:၁၈.  ပှၤဟီၣ်ခိၣ်ဖိ အတၢ်ဘၣ်ယိၣ်ဘၣ်ဘှီဒီး တၢ်ကိၢ်တၢ်ဂီၤန့ၣ် ကလီၤမၢ်ကွံာ်ဝဲလီၤ.—ယၡါယၤ ၆၅:၁၇.မ့ၢ်နသးဟးဂီၤလၢ နအိၣ်ဒီးတံၤသကိးလၢ အတဲဟးဂီၤနၤလၢ နလီၢ်ခံတဖၣ်န့ၣ်ဧါ. ဃုသ့ၣ်ညါကွၢ် နဃုထံၣ်န့ၢ် တံၤသကိးနီၢ်နီၢ်ကသ့ဒ်လဲၣ် ဒီးနကဲထီၣ်တံၤသကိးနီၢ်နီၢ်ကသ့ဒ်လဲၣ်.ဘၣ်ဃးဒီးတၢ်ဂ့ၢ်အံၤ နကြၢးသ့ၣ်ညါ တၢ်မနုၤလဲၣ်န့ၣ် တၢ်ကွဲးဖုၣ်အံၤ ကပာ်ဖျါထီၣ်ဝဲနကဆှၢမဲးစ့း (message) ဆူ မတၤအအိၣ်လဲၣ်နကဆှၢတၢ်ဂ့ၢ်မနုၤလဲၣ်နကဆှၢလၢ အဆၢကတီၢ်ဖဲလဲၣ်တၢ်ကွဲးဖုၣ်တခါအံၤ ကပာ်ဖျါထီၣ်စ့ၢ်ကီး–တၢ်ဟ့ၣ်ကူၣ်တၢ်သံကွၢ်ပှၤသးစၢ်အါဂၤထံၣ်ဝဲ တၢ်ဆှၢမဲးစ့းလၢလီတဲစိန့ၣ် မ့ၢ်တၢ်ဆဲးကျိးလိာ်သးလၢ အရ့ဒိၣ်တခါလီၤ. နမိၢ်နပၢ် မ့ၢ်တတြီနၤဘၣ်န့ၣ် နဆဲးကျိးဒီးပှၤလၢနအဲၣ်ဒိး ဆဲးကျိးဒီးအီၤတဖၣ် သ့ခဲလၢာ်လီၤ.လနီ စံးဝဲလၢ­­- “ယၤဒီး ယဒ့မုၣ် ပဆဲးကျိးလိာ်သးဒီး ပှၤပိာ်ခွါန့ၣ် ယပါတဘၣ်အသးဘၣ်. အဝဲတဲဝဲလၢ ပမ့ၢ်အဲၣ်ဒိးတဲတၢ်န့ၣ် ပကဘၣ်တဲအီၤလၢ လီတဲစိလၢ ပှၤပာ်အီၤဖဲ တမှံၤဒၢးန့ၣ်လီၤ.”တၢ်လၢနကြၢးသ့ၣ်ညါ– နမ့ၢ်ဟ့ၣ်ပှၤကိးဂၤဒဲးလၢ နလီတဲစိအနီၣ်ဂံၢ်န့ၣ် ဘၣ်သ့ၣ်သ့ၣ် နကဘၣ်ကီဘၣ်ခဲလီၤ.စကီး စံးဝဲလၢ­- “နမ့ၢ်ဟးဟ့ၣ်ကြီ ပှၤဂၤနလီတဲစိအနီၣ်ဂံၢ်န့ၣ် ဘၣ်သ့ၣ်သ့ၣ် နကဒိးန့ၢ်ဘၣ် မဲးစ့း ဒီးတၢ်ဂီၤလၢ နတအဲၣ်ဒိးဘၣ်လီၤ.”စတံၤဘ့ၣ်­ စံးဝဲလၢ­- “ပိာ်မုၣ်ဒီးပိာ်ခွါ မ့ၢ်ဆှၢလိာ်အသး မဲးစ့းထီဘိန့ၣ် တယံာ်ဘၣ်ဒီးအဝဲသ့ၣ် အသးကအိၣ်လိာ်အသးလီၤ”လံာ်စီဆှံစံးဝဲ– “ပှၤကူၣ်တၢ်ဘၣ်န့ၣ်, ထံၣ်ဘၣ်တၢ်အၢ, ဒီးပာ်တဒၢအသးလီၤ” (ကတိၤဒိ ၂၂:၃) ပမ့ၢ်အိၣ်ဒီးတၢ်ပလီၢ်သးန့ၣ် ပဟးဆှဲးတၢ်လၢ အလီၤသးအုးတဖၣ် ကသ့လီၤ.တၢ်ဂ့ၢ်နီၢ်ကီၢ်– မလံဒၤ စံးဝဲလၢ- “ယအိၣ်ဒီးတံၤသကိး ပိာ်ခွါတဂၤ ဒီးယဆှၢမဲးစ့းဆူ အအိၣ်ဆူၣ်မး. ပမ့ၢ်တံၤသကိးအဃိ ပဆှၢလိာ်သးမဲးစ့းန့ၣ် ယဆိကမိၣ်လၢ တၢ်ကီတၢ်ခဲတအိၣ်ဘၣ်. တချုးလၢအဝဲတဲယၤလၢ အအဲၣ်ယၤဒံးဘၣ်န့ၣ် ယဆိကမိၣ်လၢ တဘၣ်တၢ်နီတမံၤဘၣ်. ယမ့ၢ်ဆိမိၣ်ကဒါက့ၤ တၢ်မၤအသးတဖၣ်န့ၣ် ယတကြၢးသူတၢ်ဆၢကတီၢ် ဒီးဆှၢန့ၢ်အီၤမဲးစ့းထဲထဲန့ၣ်ဘၣ်.”ဆိကမိၣ်ကွၢ်တက့ၢ်– တၢ်မၤအသး ဒ်အံၤဝံၤအလီၢ်ခံ မလံဒၤ ဒီးအတံၤသကိး အတၢ်ရ့လိာ်သး ကအိၣ်ဒ်လဲၣ်.ကွဲးလီၤနတၢ်ထံၣ်– မလံဒၤ ဒီးအတံၤသကိး အဝဲသ့ၣ်ခံဂၤလၢာ် မ့ၢ်အဲၣ်ဒိးရ့လိာ်အသးဒ် တံၤသကိးယိယိဖိန့ၣ် အဝဲကြၢးမၤဝဲဒ်လဲၣ်.ပမ့ၢ်ဆှၢမဲးစ့းလၢ လီတဲစိန့ၣ် ပဆှၢဘၣ်အီၤညီဒီး ပဖးဘၣ်အီၤမုာ်ဒိၣ်မးလီၤ. ဘၣ်ဆၣ်တၢ်လၢ နကွဲးအီၤတဖၣ်န့ၣ် ပှၤနၢ်ပၢၢ်ကမၣ်အီၤ ညီဒိၣ်မးလီၤ.တၢ်လၢနကြၢးသ့ၣ်ညါ– တၢ်ကတိၤလၢ နဆှၢအီၤလၢ လီတဲစိန့ၣ် ပှၤနၢ်ပၢၢ်ကမၣ်ဝဲသ့လီၤ.ဘြံၤယဲနၤ စံးဝဲလၢ- “နမ့ၢ်ဆှၢမဲးစ့းလၢ လီတဲစိန့ၣ် ပှၤတသ့ၣ်ညါ နတၢ်တူၢ်ဘၣ်ဒီး တနၢ်ဟူနကလုၢ်ဘၣ်, နမ့ၢ်ဆှၢဃုာ်ဒီး တၢ်ပနီၣ်ဒၣ်လဲာ် ပှၤတသ့ၣ်ညါဘၣ်. ပှၤနၢ်ပၢၢ် ကမၣ်အီၤသ့လီၤ.”လီရၤ စံးဝဲလၢ- “ပှၤပိာ်မုၣ်ဖိတနီၤနီၤ အဝဲသ့ၣ်ဆှၢမဲးစ့းဆူ ပှၤပိာ်ခွါအအိၣ်အဃိ အမံၤဟးဂီၤဝဲ. ဒီးအမံၤဟူထီၣ်လၢ ဂဲၤလိာ်ကွဲတၢ်အဲၣ်လီၤ.”လံာ်စီဆှံစံးဝဲ– “ပှၤတီပှၤလိၤဆိကမိၣ်တၢ် ဒ်သိးအကစံးဆၢတၢ်လီၤ.” (ကတိၤဒိ ၁၅:၂၈) ပန့ၢ်ဘၣ်တၢ်မၤလိလၢ တချုးပဆှၢလံာ်ဒံးဘၣ်န့ၣ် ပကြၢးကွၢ်ကဒါက့ၤလံာ်ကျိၤလီၤ.တချုးလၢနဆှၢမဲးစ့းလၢ လီတဲစိဒံးဘၣ်န့ၣ် ဆၢတဲာ်ဆိပာ်နသး တၢ်လၢနကြၢးမၤဒီး တၢ်လၢနတကြၢးမၤဘၣ်န့ၣ်တက့ၢ်.တၢ်လၢနကြၢးသ့ၣ်ညါ– ဖဲနဆှၢမဲးစ့းလၢ လီတဲစိအခါ နမ့ၢ်တပလီၢ်နသးဘၣ်န့ၣ် ပှၤကဆိကမိၣ် ကမၣ်နၤလၢ နတအိၣ်ဒီးတၢ်ပာ်ကဲဘၣ်လီၤ. ဒီးပှၤကထံၣ်နၤဒ် ပှၤလၢအတလီၤရ့ဘၣ်လီၤ.အဲလဲစၢၤ စံးဝဲလၢ- “နကကဲထီၣ်ပှၤလၢ အတအိၣ်ဒီးတၢ်ပာ်ကဲသ့. အဒိ ဖဲယကတိၤတၢ်ဒီး ပှၤတဂၤဂၤအခါ မ့တမ့ၢ် ဖဲယအီၣ်ဟါတၢ်အီၣ်အခါ ယဆှၢညီနုၢ်မဲးစ့းအဃိ ယဘၣ်ပလီၢ်ယသးဒိၣ်မး.”အဲ(န်) စံးဝဲလၢ- “ပနီၣ်ကါတခီခီ ဒီးပမ့ၢ်ဆှၢမဲးစ့းတခီခီန့ၣ် လီၤဘၣ်ယိၣ်ဒိၣ်မး. ဖဲပသးစၢၢ်ဆၢလၢ လီတဲစိအခါ တၢ်ဘၣ်ဒိဘၣ်ထံး ကဲထီၣ်ဝဲသ့လီၤ.”လံာ်စီဆှံစံးဝဲ– “တၢ်အခ့အခါအိၣ်ဝဲလၢ ကယဲၢ်တၢ်တမံၤလၢ်လၢ်အဂီၢ်, . . . အကတီၢ်လၢ ပှၤကအိၣ်ဘှီၣ်ကလာ်အဂီၢ်, ဒီးအကတီၢ်လၢ ပှၤကကတိၤတၢ်အဂီၢ်” အိၣ်ဝဲလီၤ. (စံၣ်တဲၤတဲလီၤတၢ် ၃:၁, ၇) လံာ်စီဆှံတဆၢအံၤ ဘၣ်ထွဲလိာ်အသးဒီး တၢ်ကတိၤတကးဘၣ် ဘၣ်ထွဲစ့ၢ်ကီးဒီး တၢ်ဆှၢမဲးစ့းလၢ လီတဲစိလီၤ.နကဆှၢမဲးစ့းဆူမတၤအအိၣ်လဲၣ်;-)ဒိကနၣ်နမိၢ်နပၢ် အတၢ်ဟံးစုနဲၣ်ကျဲတက့ၢ်.—ကလီးစဲ ၃:၂၀.;-)နလီတဲစိ အနီၣ်ဂံၢ်န့ၣ် တဘၣ်ဟ့ၣ်ပှၤကိးဂၤဒဲးတဂ့ၤ. ဖဲပှၤဃ့နလီတဲစိ အနီၣ်ဂံၢ် ဒီးနနီၢ်ကစၢ် အတၢ်ဂ့ၢ်တၢ်ကျိၤအခါ နဂ့ၢ်လိာ်ကွံာ်အီၤ မ့ၢ်သ့န့ၣ် ခါဆူညါတၢ်အံၤကကဲဘျုးလၢ နဂီၢ်လီၤ.;-) တၢ်ကတိၤလၢ ကကဲထီၣ်တၢ်ဂဲၤလိာ်ကွဲ တၢ်အဲၣ်န့ၣ် တဘၣ်ဆှၢအီၤတဂ့ၤ. တၢ်အဲၣ်တၢ်ကွံ မ့ၢ်ဟဲအိၣ်ထီၣ်လၢ နသးပူၤန့ၣ်နကတူၢ်ဘၣ် တၢ်သးဘၣ်တံာ်တာ်ဒီး တၢ်ကီတၢ်ခဲလီၤ.ဘြံၤယဲနၤ စံးဝဲလၢ- “ယသူလီတဲစိ ဒ်လဲၣ်ဒ်လဲၣ်န့ၣ် ယမိၢ်ယပၢ်သ့ၣ်ညါဝဲဂ့ၤဂ့ၤလီၤ. လၢတၢ်နၣ်အဃိ အဝဲသ့ၣ်နာ်ယၤ ဒီးပှၤလၢယဆဲးကျိးဒီးအီၤတဖၣ်လီၤ.”နကဆှၢတၢ်ဂ့ၢ်မနုၤလဲၣ်;-)တချုးနကွဲးလံာ်ဒံးဘၣ်န့ၣ် သံကွၢ်လီၤနသးဒ်အံၤ– ‘ယမ့ၢ်ကွဲးလံာ်ဒ်အံၤန့ၣ် ဘၣ်ကကြၢးဧါ.’ တၢ်ဂ့ၢ်တနီၤနီၤန့ၣ် ပမ့ၢ်တဲအီၤလၢ လီတဲစိ မ့တမ့ၢ် ပမ့ၢ်အိၣ်ခိးတုၤလၢ ပထံၣ်လိာ်သးလၢ ပနီၢ်ကစၢ်ဒီးတဲအီၤန့ၣ် ကဂ့ၤဝဲလီၤ.;-)ဖဲနထံၣ်လိာ်နသးအခါ တၢ်ကတိၤလၢနမ့ၢ်တတဲအီၤဘၣ်န့ၣ် တဘၣ်ကွဲးလၢလံာ်တဂ့ၤ. စဲရၤ လၢအသးအိၣ် ၂၃ နံၣ်တဂၤတဲဝဲလၢ– “တၢ်ကတိၤလၢ နတဲအီၤလၢ နကိာ်ပူၤမ့ၢ်တဘူၣ်ဘၣ်န့ၣ် နတကြၢးဆှၢလၢ မဲးစ့းစ့ၢ်ကီးဘၣ်.”စဘဲ စံးဝဲလၢ- “ပှၤတဂၤဂၤမ့ၢ်ဆှၢန့ၢ်နၤ တၢ်ဂီၤလၢအတကြၢးတဘၣ်ဘၣ်န့ၣ် တဲဘၣ်နမိၢ်နပၢ်တက့ၢ်. နမ့ၢ်မၤဒ်န့ၣ်န့ၣ် နကဒိးန့ၢ်ဘၣ်တၢ်ဒီသဒၢ ဒီးနမိၢ်နပၢ်စ့ၢ်ကီး ကနာ်န့ၢ်နၤလီၤ.”နကဆှၢလၢ အဆၢကတီၢ်ဖဲလဲၣ်;-)နကသူလီတဲစိလၢ ဆၢကတီၢ်ဖဲလဲၣ် ဒီးနတသူအီၤလၢ ဆၢကတီၢ်ဖဲလဲၣ်န့ၣ် ဆၢတဲာ်ပာ်နသးတက့ၢ်. ပိာ်မုၣ်ဖိလၢ အမံၤမ့ၢ် အီၣ်လံဘံယါ တဲဝဲလၢ– “ဖဲယအီၣ်မ့ၤအခါ, ယဖးကၠိအလံာ်အခါ, ယမၤနီၢ်ကစၢ် တၢ်မၤလိလံာ်စီဆှံအခါ ယဘၣ်ယိၣ်လၢ ယကသူဘၣ်လီတဲစိအဃိ ယတပာ်အီၤလၢ ယကပၤဘၣ်. ဖဲယထီၣ်တၢ်အိၣ်ဖှိၣ်အခါ ယဘၣ်ယိၣ်လၢ ယကသူဘၣ်အီၤအဃိ ယပံးတံာ်ဃာ်အီၤလီၤ.”;-) အိၣ်ဒီးတၢ်ဒိသူၣ်ဒိသး. (ဖံလံးပံၤ ၂:၄) ဖဲနကတိၤတၢ်ဒီး ပှၤတဂၤဂၤအခါ တဘၣ်ဆှၢမဲးစ့းတဂ့ၤ.ကၠဲနလံၤ စံးဝဲလၢ- “မ့တမ့ၢ်တၢ်ဂ့ၢ်လၢ အရ့ဒိၣ်ဘၣ်န့ၣ် ယပာ်လီၤယသးလၢ ယတဆှၢမဲးစ့းဘၣ်. ဒီးယပာ်လီၤယသးလၢ ယတဟ့ၣ် ယလီတဲစိ အနီၣ်ဂံၢ်လၢ ပှၤလၢယတသ့ၣ်ညါအီၤ ဂ့ၤဂ့ၤတဖၣ်စ့ၢ်ကီးဘၣ်.”ပှၤဒီတံၤဒီသကိး ခံဂၤလၢအမ့ၢ် လံးစ် ဒီး မ့ကဲာ် န့ၣ်ဃုဝဲ တၢ်အဲၣ်, ဘၣ်ဆၣ် အဝဲသ့ၣ် ဃုဝဲလၢ ကျဲလၢအလီၤဆီ လိာ်အသးလီၤ.တၢ်သူလီတဲစိ ဒီးထဲးဘလဲးစ်န့ၣ် စွဲပှၤသ့. နကဘၣ်ပၢၤနသးဒ်လဲၣ်န့ၣ် မၤလိတက့ၢ်.ဖဲအဲးလဲစါဒြၤ ဆ့ၣ်နီၤအိၣ်ခိးတၢ်လၢဘၢး(စ်)ကါအပူၤ လၢကခီဂာ်ဝဲကီၢ်ဆၢ လၢကီၢ်အမဲရကၤကလံၤထံးအခါ အဝဲနၢ်ဟူဘၣ်ဝဲလၢ “ဘၢး(စ်)ကါလဲၤသ့လံ ဘၣ်ဆၣ် တရူးပိာ်ခွါအံၤဘၣ်အိၣ်တီၢ်ဖဲအံၤ.” အဲးလဲစါဒြၤ စံၣ်လီၤကွၢ်ဝဲတၢ်မနုၤမၤအသးလဲၣ်. ဒီးအဝဲထံၣ်ဘၣ်ဝဲတရူးပိာ်ခွါသးစၢ်တဂၤ ဂုာ်ကျဲးစၢးတဲနၢ်ပၢၢ်ဝဲ ပှၤဘၣ်မူဘၣ်ဒါတဂၤလၢ စပဲနံးအကျိာ်, ဘၣ်ဆၣ် အဝဲတဲဝဲတဘၣ်အါအါဘၣ်. မ့ၢ်လၢ အဲးလဲစါဒြၤ မ့ၢ်ယဟိဝၤပှၤအုၣ်အသးတဂၤလၢ အလဲၤထီၣ်ဝဲတရူးအတၢ်အိၣ်ဖှိၣ် အတၢ်ရဲၣ်တၢ်ကျဲၤအဃိ အဝဲကတိၤကျိာ်ထံန့ၢ်တၢ်လၢ တရူးခွါတဂၤအံၤအဂီၢ်လီၤ.တရူးခွါသးစၢ်တဂၤအံၤ တဲဘၣ်ပှၤဘၣ်မူဘၣ်ဒါလၢ ပဒိၣ်ဟ့ၣ်ယၤလံာ်လဲၢ် ဒ်သိးယအိၣ်ဖဲအံၤကသ့အဂီၢ် ဘၣ်ဆၣ် ပှၤတမျာ်ယၤဒီး ဟုၣ်ယစ့အဃိ ယလံာ်လဲၢ်သ့ၣ်တဖၣ်တအိၣ်လၢၤဘၣ်. အဆိကတၢၢ်န့ၣ် ပှၤဘၣ်မူဘၣ်ဒါတတူၢ်လိာ်ဝဲ အတၢ်ကတိၤဘၣ် ဒီးဆိကမိၣ်ကမၣ်ဝဲလၢ အဲးလဲစါဒြၤ မ့ၢ်ပှၤတဂၤလၢအဆါလီၤအီၣ်ပှၤကညီလီၤ. လၢခံ ပှၤဘၣ်မူဘၣ်ဒါတဂၤအံၤ တူၢ်လိာ်ဝဲတရူးခွါအံၤအတၢ်ကတိၤလီၤ. ဘၣ်ဆၣ် မ့ၢ်လၢပိာ်ခွါသးစၢ်တဂၤအံၤ တအိၣ်ဒီးအလံာ်အုၣ်သးအဃိ ပှၤဘၣ်မူဘၣ်ဒါတဂၤအံၤ အီၣ်လိးအီၣ်အီၤလီၤ. တရူးခွါသးစၢ်အံၤ အစ့တအိၣ်ဘၣ်အဃိ အဲးလဲစါဒြၤ ဟ့ၣ်လိၢ်ဆိအီၤလၢ စ့ဒီလၣ် ၂၀ လီၤ. တရူးခွါအံၤစံးဘျုးဝဲ အဲးလဲစါဒြၤ လၢာ်သးဒီးတဲဝဲလၢ ယကလိးက့ၤနၤစ့ အါန့ၢ်ဒံးအဒီလၣ် ၂၀ လီၤ. အဲးလဲစါဒြၤ တဲဝဲလၢ အမၤဝဲဒ်အံၤန့ၣ်တမ့ၢ်လၢ အဝဲကဒိးန့ၢ်ဘၣ်က့ၤတၢ်အဘျုးအဂီၢ်ဘၣ်. မ့ၢ်လၢအဝဲမၤစၢၤဘၣ်ပှၤလၢ အလိၣ်ဘၣ်တၢ်မၤစၢၤအဃိ အဝဲသးခုဝဲလီၤ. အဲးလဲစါဒြၤ ဟ့ၣ်လီၤဝဲတရူးပိာ်ခွါအံၤ လံာ်လဲၢ်တနီၤလၢ အဘၣ်ဃးဒီးလံာ်စီဆှံ ဒီးဟ့ၣ်ဂံၢ်ဟ့ၣ်ဘါ ပိာ်ခွါအံၤလၢ ကမၤလိ လံာ်စီဆှံဒီး ယဟိဝၤပှၤအုၣ်အသးတဖၣ်လီၤ.ဖဲပနၢ်ဟူဘၣ်ပှၤလၢ အဲၣ်ဒိးဟ့ၣ်မၤစၢၤတၢ်လၢ အသးဒီဖျၢၣ်အခါ ပသးခုဒိၣ်မးလီၤ. ပှၤလၢအိၣ်ဒီးတၢ်ဘူၣ်တၢ်ဘါမ့ၢ်ဂ့ၤ တအိၣ်ဒီးတၢ်ဘူၣ်တၢ်ဘါမ့ၢ်ဂ့ၤ အဝဲသ့ၣ်တနီၤန့ၣ်အိၣ်ဒီးသးလၢ အအဲၣ်ဒိးဟ့ၣ်တၢ်ဒ်န့ၣ်စ့ၢ်ကီးလီၤ. နၤစ့ၢ်ကီးမ့ၢ်နသးအိၣ်လၢ နကမၤစၢၤပှၤဂၤဒ်အဲးလဲစါဒြၤအသိးဧါ. တၢ်သံကွၢ်တဖျၢၣ်အံၤ လီၤထုးန့ၢ်သူၣ်ထုးန့ၢ်သးဒိၣ်မး မ့ၢ်လၢယ့ၣ်ၡူးတဲဝဲလၢ– “ဟ့ၣ်တၢ်န့ၣ်ဘၣ်တၢ်ဆိၣ်ဂ့ၤအါန့ၢ် ဒိးန့ၢ်တၢ်တက့ၢ်လီၤ.” (မၤတၢ် ၂၀:၃၅) တၢ်ဂ့ၢ်တခါအံၤလီၤသူၣ်အိၣ်သးအိၣ်ဒိၣ်မး မ့ၢ်လၢပှၤစဲအ့ၣ်ဖိတဖၣ်ဃုသ့ၣ်ညါဝဲလၢ ဟ့ၣ်တၢ်န့ၣ်အဘျုးအဖှိၣ်အိၣ်ဝဲဒိၣ်မးလီၤ. ပဟ့ၣ်တၢ်ကကဲဘျုး လၢပဂီၢ်ဒ်လဲၣ်န့ၣ် ပကဃုသ့ၣ်ညါလီၤ.ပှၤဟီၣ်ခိၣ်ဖိအါဂၤ ထံၣ်ဘၣ်ဝဲလၢ တၢ်ဟ့ၣ်တၢ်ဒီးတၢ်သးခုန့ၣ် ဘၣ်ထွဲလိာ်အသးလီၤ. တၢ်မၢဖိပီလူးကွဲးဝဲလၢ– “ယွၤအဲၣ်ပှၤတဂၤလၢ အဟ့ၣ်တၢ်လၢတၢ်သးခုအပူၤန့ၣ်လီၤ.” ဖဲအံၤစီၤပီလူးတဲဝဲဘၣ်ဃးဒီး ခရံာ်ဖိတဖၣ်လၢ အဟ့ၣ်တၢ်လၢ တၢ်သူၣ်အိၣ်သးအအိၣ်အပူၤ ဒ်သိး ကမၤစၢၤဒီပုၢ်ဝဲၢ်လၢ အဘၣ်ကီဘၣ်ခဲတဖၣ်အဂီၢ်လီၤ. (၂ကရံၣ်သူး ၈:၄; ၉:၇, ခ့ခါစှီၤကျိာ်) စီၤပီလူးတတဲဝဲလၢ အဝဲသ့ၣ်ဟ့ၣ်တၢ် မ့ၢ်လၢအအိၣ်ဒီးတၢ်သူၣ်ခုသးခုအဃိဘၣ်, အဝဲသ့ၣ်သးခု မ့ၢ်လၢအဟ့ၣ်တၢ်အဃိလီၤ.ပှၤဃုသ့ၣ်ညါတၢ်တဖၣ်တဲဝဲလၢ ပှၤသးအိၣ်ဟ့ၣ်တၢ်လၢ တၢ်သူၣ်အိၣ်သးအိၣ်အပူၤန့ၣ် ဒုးအိၣ်ထီၣ် “ပခိၣ်နူာ်အတၢ်ဟူးတၢ်ဂဲၤတဖၣ်လၢအဘၣ်ထွဲလိာ်သးဒီး တၢ်ရ့တံၤရ့သကိး, တၢ်သူၣ်ခုသးခု, တၢ်နာ်န့ၢ်လိာ်သးဒီး တၢ်သူၣ်ဖှံသးညီလီၤ.” ပှၤဃုသ့ၣ်ညါတၢ်လၢ အဂၤတဲဝဲလၢ “ပှၤလၢအဟ့ၣ်မၤစၢၤ ပှၤအဂၤတဂၤလၢအစ့န့ၣ် အဝဲဒိးန့ၢ်ဘၣ်တၢ်သူၣ်ခုသးခုဒိၣ်န့ၢ်ဒံး အဝဲမ့ၢ်သူ စ့အံၤလၢအနီၢ်ကစၢ်အဂီၢ်န့ၣ်လီၤ.”ခီဖျိလၢ နတၢ်အိၣ်သးအဃိ မ့ၢ်နတူၢ်ဘၣ်လၢ နဟ့ၣ်မၤစၢၤ ပှၤဂၤတသ့ဘၣ်န့ၣ် အိၣ်ဝဲတဘျီဘျီဧါ. ဘၣ်ဆၣ် ပမ့ၢ်တဲတီတီန့ၣ် ပှၤကိးဂၤဒဲး “ဟ့ၣ်တၢ်လၢတၢ်သးခုအပူၤ” သ့ဝဲလီၤ. ပတလိၣ် ဟ့ၣ်မၤစၢၤတၢ် အါအါဘၣ်. အရ့ဒိၣ်လၢ ပကဟ့ၣ်တၢ်လၢ တၢ်သူၣ်အိၣ်သးအိၣ်အပူၤလီၤ. ယဟိဝၤပှၤအုၣ်အသးတဂၤ ဆှၢလီၤဝဲတၢ်မၤဘူၣ်ဆူ ပှၤထုးထီၣ်ရၤလီၤဝဲ မဲးကစံအံၤအလီၢ် ဒီးတဲဝဲလၢ– “လၢအါနံၣ်အတီၢ်ပူၤန့ၣ် ယထၢနုာ် တိၢ်မၤဘူၣ်လၢ ဘီမုၢ်ဘျီၣ်ဒိၣ်ပူၤတန့ၢ်အါအါဘၣ်. ဘၣ်ဆၣ်သနာ်က့ ယဟိဝၤယွၤ ဟ့ၣ်လီၤယၤတၢ်အါန့ၢ်ဒံး တၢ်လၢယဟ့ၣ်လီၤန့ၣ်လီၤ. ဒီးမ့ၢ်လၢ သုတူၢ်လိာ်ယတၢ်မၤဘူၣ်အဃိ ယသူၣ်မံသးမုာ်ဒိၣ်မးလီၤ.”ပဟ့ၣ်တၢ်န့ၣ် တမ့ၢ်လၢ ပဟ့ၣ်လီၤထဲ ကျိၣ်ဧိၤစ့ဧိၤတခါဘၣ်. ပဟ့ၣ်တၢ်သ့လၢ ကျဲအါဘိလီၤ.နမ့ၢ်ဟ့ၣ်တၢ်န့ၣ် ကဲဘျုးလၢနဂီၢ် ဒီးပှၤဂၤအဂီၢ်လံာ်စီဆှံပာ်ဖျါထီၣ်ဝဲလၢ– “ပှၤမၤဘျုးမၤဖှိၣ်တၢ်န့ၣ် မၤတၢ်ဂ့ၤလၢအသးဒၣ်ဝဲအဂီၢ်လီၤ. မ့မ့ၢ်ပှၤအသးကိၤန့ၣ် မၤကိၢ်မၤဂီၤအဖံးအညၣ်ဒၣ်ဝဲလီၤ.” (ကတိၤဒိ ၁၁:၁၇) ပှၤလၢအသူၣ်ဂ့ၤသးဝါန့ၣ် မ့ၢ်ပှၤလၢအဟ့ၣ်တၢ်ညီ, သးအိၣ်ဟ့ၣ်လီၤ အနီၢ်ကစၢ်အတၢ်ဆၢကတီၢ်, အဂံၢ်အဘါဒီး တၢ်ကဟုကယာ်လၢ ပှၤဂၤအဂီၢ်လီၤ. ခီဖျိလၢ အဝဲသ့ၣ်ဟ့ၣ်မၤစၢၤတၢ်လၢ တၢ်သးအိၣ်အပူၤလၢ ကျဲအါဘိ အဃိကဲဘျုးဝဲလၢ အဝဲသ့ၣ်အတၢ်အိၣ်ဆူၣ်အိၣ်ချ့အဂီၢ်စ့ၢ်ကီးလီၤ.ပှၤဃုသ့ၣ်ညါတၢ်ဖိ ပာ်ဖျါထီၣ်ဝဲလၢ ပှၤလၢအဟ့ၣ်လီၤအသးလၢ ကမၤစၢၤပှၤဂၤန့ၣ် အဝဲသ့ၣ်တူၢ်ဘၣ်ဝဲလၢ အတၢ်ဆူးတၢ်ဆါဒ်သိးဒီး တၢ်အ့ၣ်စိၢ်အ့ၣ်ထုးဒီး အတၢ်သူၣ်ဘၣ်ဒိသးဘၣ်ထံး စှၤလီၤဝဲလီၤ. လၢတၢ်န့ၣ်အလီၢ် အတၢ်အိၣ်ဆူၣ်အိၣ်ချ့ ဟဲဂ့ၤထီၣ်ဝဲလီၤ. အဒိပှၤလၢအိၣ်ဒီး တၢ်ဆါယံာ်ယံာ်ထၢထၢဒ်သိးဒီး ဖံးညၣ်ထံးၡူတၢ်ဆါ (multiplesclerosis) ဒီး HIV န့ၣ် အဝဲသ့ၣ်တနီၤအတၢ်ဆါ ကိညၢ်ထီၣ်ဝဲတစဲး ခီဖျိလၢအဝဲသ့ၣ် သးအိၣ်ဟ့ၣ်တၢ်အဃိလီၤ. တကးဒံးဘၣ် ပှၤဃုသ့ၣ်ညါတၢ်ဖိတဖၣ် ထံၣ်ဘၣ်ဝဲလၢ ပှၤစွဲသံးလၢ အဂုာ်ကျဲးစၢးမၤစၢၤပှၤဂၤန့ၣ် အတၢ်သူၣ်ဘၣ်ဒိသးဘၣ်ထံး စှၤလီၤဝဲဒီးမၤစၢၤစ့ၢ်ကီးအီၤဒ်သိး အသုတအီသံးလၢၤတဂ့ၤအဂီၢ်လီၤ.ဘၣ်မနုၤအဃိ ကဲထီၣ်တၢ်မၤစၢၤလၢ အဝဲသ့ၣ်အဂီၢ်လဲၣ်. ပှၤတနီၤတဲဝဲလၢ “ပမ့ၢ်အိၣ်ဒီးတၢ်သးကညီၤ တၢ်သူၣ်ဂ့ၤသးဝါဒီး သးလၢအဲၣ်ဒိးမၤစၢၤ ပှၤဂၤန့ၣ် ကဆီၣ်ဖျိးထီၣ်ကွံာ် ပတၢ်တူၢ်ဘၣ်လၢ အမၤဘၣ်ဒိပသးန့ၣ်လီၤ.” ပမ့ၢ်သးအိၣ်ဟ့ၣ်တၢ်န့ၣ် ပတၢ်ကိၢ်တၢ်ဂီၤဒီး သွံၣ်ထီၣ်တၢ်ဆါ လီၤစှၤဝဲသ့လီၤ. ဒီးပှၤတဂၤလၢ အသးသမူတံၤသကိး မ့ၢ်တအိၣ်လၢၤဘၣ်န့ၣ် အဝဲမ့ၢ်ဟ့ၣ်မၤစၢၤတၢ်န့ၣ် အတၢ်သူၣ်ဘၣ်ဒိသးဘၣ်ထံး စှၤလီၤဝဲသ့စ့ၢ်ကီးလီၤ.လၢတၢ်ဂ့ၢ်သ့ၣ်တဖၣ်အံၤအဃိ ပသးဒ့ဒီအလီၢ်တအိၣ်ဘၣ်. နမ့ၢ်ဟ့ၣ်တၢ်န့ၣ် ကကဲဘျုးလၢနဂီၢ်သပှၢ်ကတၢၢ်လီၤ.ယ့ၣ်ၡူး ဟ့ၣ်သဆၣ်ထီၣ် အပျဲၢ်အဘီၣ်တဖၣ်လၢ– “ဟ့ၣ်တၢ်တက့ၢ်. ဒီးတၢ်ကဟ့ၣ်တၢ်လၢသုလီၤ. ပှၤကဃီၣ်ကစီဒီ, ကဆီၣ်လီၤဃာ်, ကဂံၤဂုၤ, ဒီးကမၤပှဲၤစိတရိၤ, ဒီးကဟ့ၣ်လီၤလၢ သုသးနါပှၢ်လီၤ. အဂ့ၢ်ဒ်အံၤ, ဒ်သုဃီၣ်ဟ့ၣ်တၢ်အသိးန့ၣ်, တၢ်ကဃီၣ်ဟ့ၣ်က့ၤသုလီၤ.” (လူၤကၣ် ၆:၃၈) ဖဲနသးအိၣ်ဟ့ၣ်မၤစၢၤတၢ်လၢ တၢ်သးအိၣ်အခါ ပှၤလၢအဒိးန့ၢ်ဘၣ်တၢ်ဟ့ၣ်န့ၣ် အဝဲသ့ၣ်ကစံးဘျုးနၤလၢ အသးဒီဖျၢၣ်လီၤ. တကးဒံးဘၣ် လၢခံန့ၣ်အဝဲသ့ၣ်ကသးအိၣ်ဟ့ၣ်တၢ်လၢ အသးဒီဖျၢၣ် စ့ၢ်ကီးလီၤ. လၢတၢ်န့ၣ်အဃိ ပမ့ၢ်ဟ့ၣ်တၢ်န့ၣ် ကဲဘျုးဒ်သိး ပကမၤသကိးတၢ်ဒီးပှၤဂၤ ဃူဃူဖိးဖိး ဒီးကဒုးအိၣ်ထီၣ် ပတၢ်ရ့တံၤရ့သကိးန့ၣ်လီၤပမ့ၢ်ဟ့ၣ်တၢ်န့ၣ် ကဲဘျုးဒ်သိး ပကမၤသကိးတၢ်ဒီးပှၤဂၤဃူဃူဖိးဖိး ဒီးကဒုးအိၣ်ထီၣ်ပတၢ်ရ့တံၤရ့သကိးပှၤလၢအဃုသ့ၣ်ညါ ပှၤဟီၣ်ခိၣ်ဖိအတၢ်ရ့လိာ်မုာ်လိာ်န့ၣ် ပာ်ဖျါထီၣ်ဝဲလၢ “ပှၤလၢအဟ့ၣ်လီၤအသးလၢ ကမၤစၢၤပှၤဂၤအဂီၢ်န့ၣ် ကဲထီၣ်တၢ်ဂံၢ်တၢ်ဘါလၢ ပှၤအဂၤတဖၣ်ကမၤဝဲဒ်န့ၣ်အဂီၢ်လီၤ.” ပမ့ၢ်တဲတီတီန့ၣ် “ထဲနဖးဘၣ်ပှၤအဂ့ၢ်လၢ အအဲၣ်ဒိးဟ့ၣ်တၢ်လၢ တၢ်သးအိၣ်အပူၤန့ၣ် ကထိၣ်ဟူးထိၣ်ဂဲၤထီၣ်ပှၤဂၤအသးလၢ အဝဲသ့ၣ်ကအဲၣ်ဒိးဟ့ၣ်တၢ်စ့ၢ်ကီးလီၤ.” အဃိ ဒ်ပှၤဃုသ့ၣ်ညါတၢ်ဖိတဖၣ် ပာ်ဖျါထီၣ်ဝဲအသိး ‘ပှၤတဂၤဂ့ၤတဂၤဂ့ၤလၢ အဟ့ၣ်တၢ်ညီန့ၣ် ထုးန့ၢ်ဝဲပှၤလၢအကယၤတဖၣ် အသးသ့ဝဲလီၤ.’ ပမ့ၢ်တဲကဒီးတမံၤန့ၣ် ပဟ့ၣ်တၢ်ထဲတဘျီန့ၣ် ထိၣ်ဟူးထိၣ်ဂဲၤထီၣ် ပှၤတဂၤဘၣ်တဂၤလၢပှၤတဝၢအပူၤ ဒ်သိးအဝဲသ့ၣ်စ့ၢ်ကီး ကအဲၣ်ဒိးဟ့ၣ်တၢ်အဂီၢ်လီၤ. မ့ၢ်နအဲၣ်ဒိးအိၣ်မူဘၣ်လၢ ပှၤသ့ၣ်တဖၣ်အံၤအကျါဧါ. နကအဲၣ်ဒိးအိၣ်မူလၢ အဝဲသ့ၣ်အကျါလီၤ. ပှၤအါဂၤမ့ၢ်ဟ့ၣ်တၢ်ညီန့ၣ် ကကဲဘျုးကဲဖှိၣ်ဝဲဒိၣ်မးလီၤ.အဒိ ဖဲကလံၤမုၢ်မၤဟးဂီၤတၢ်လၢ တၢ်လီၢ်တတီၤလၢ ဖျိရံဒၤ, ကီၢ်အမဲရကၤအပူၤန့ၣ် ယဟိဝၤပှၤအုၣ်အသးတနီၤ လဲၤမၤစၢၤတၢ် ဖဲန့ၣ်လီၤ. ဖဲယဟိဝၤပှၤအုၣ်အသးတဖၣ် အိၣ်ခိးဝဲ တၢ်ဖိတၢ်လံၤလၢ ကဘှီဂ့ၤထီၣ်က့ၤ ဟံၣ်လၢအလီၤပှီၢ်တဖၣ်အခါ အဝဲသ့ၣ်ပာ်သူၣ်ပာ်သးဘၣ်ဝဲလၢ ပှၤအိၣ်လၢ ဟံၣ်ခိၣ်ဟံၣ်ဃၢၤတဂၤ အဟံၣ်ကရၢၢ် ဟးဂီၤဝဲလီၤ. ဝံၤဒီးအဝဲသ့ၣ်လဲၤဃ့အခွဲးလၢ ဟံၣ်ကစၢ်အအိၣ်ဒီး ဘှီဂ့ၤထီၣ်က့ၤဝဲအကရၢၢ်လၢ အဟးဂီၤန့ၣ်လီၤ. လၢခံန့ၣ် ဟံၣ်ကစၢ်တဂၤအံၤ ကွဲးလံာ်ဆူ ယဟိဝၤပှၤအုၣ်အသးတဖၣ် အဝဲၤလီၢ်ခိၣ်သ့ၣ်အအိၣ် ဒီးတဲဝဲလၢ “ယစံးဘျုးဘၣ်သုဒိၣ်မး. ဒီးယထံၣ်ဘၣ်လၢ ပှၤသ့ၣ်တဖၣ်အံၤ အသူၣ်ဂ့ၤသးဝါကတၢၢ်လီၤ.” တကးဒံးဘၣ် တၢ်စံးဘျုးစံးဖှိၣ် ထိၣ်ဟူးထိၣ်ဂဲၤထီၣ်အသးလၢ အကမၤဘူၣ်လီၤစ့လၢ ပှၤကသူအီၤလၢ ယဟိဝၤပှၤအုၣ်အသးတဖၣ် အတၢ်ဖံးတၢ်မၤအဂီၢ်လီၤ.ဖဲပှၤစဲအ့ၣ်ဖိတဖၣ် ဃုထံၣ်သ့ၣ်ညါတၢ်အခါ ထံၣ်ဘၣ်ဝဲ တၢ်လီၤဆီတခါဒီးတဲဝဲလၢ “ဖျါလၢပှၤဟီၣ်ခိၣ်ဖိန့ၣ်အိၣ်ဒီး သးလၢအအဲၣ်ဒိးမၤစၢၤ ပှၤလၢအဂၤတဖၣ်လီၤ.” ဒီးအဝဲသ့ၣ်တဲဝဲလၢ ဖိသၣ်တဖၣ်စ့ၢ်ကီး “တချုးလၢအဝဲသ့ၣ် တဲတၢ်သ့ဒံးဘၣ်အဆၢကတီၢ်ဒၣ်လဲာ် ပာ်ဖျါထီၣ်ဝဲလၢ အဝဲသ့ၣ်အိၣ်ဒီးသးလၢ အအဲၣ်ဒိးဟ့ၣ်မၤစၢၤပှၤဂၤလီၤ.” လၢမနုၤအဃိလဲၣ်. လံာ်စီဆှံပာ်ဖျါထီၣ်ဝဲလၢ ပှၤဟီၣ်ခိၣ်ဖိတဖၣ်န့ၣ် ဘၣ်တၢ်တ့လီၤအဝဲသ့ၣ်ဒ် “ယွၤအဂီၤ” အသိးလီၤ. လၢတၢ်န့ၣ်အဃိ ပှၤဟီၣ်ခိၣ်ဖိသ့ၣ်တဖၣ် ပာ်ဖျါထီၣ်တၢ်ဂ့ၤတၢ်ဝါ ဒ်ကစၢ်ယွၤအသိးလီၤ.—၁မိၤၡ့ ၁:၂၇.ပတၢ်ဘၣ်တ့ကစၢ် ယဟိဝၤယွၤန့ၣ် အိၣ်ဒီးတၢ်ဂ့ၤတၢ်ဝါအါမး တကးဒံးဘၣ် အဝဲဟ့ၣ်တၢ်ညီဒိၣ်မးလီၤ. ကစၢ်ယွၤ ဟ့ၣ်လီၤပှၤသးသမူ ဒီးဟ့ၣ်လီၤပှၤ တၢ်ခဲလၢာ်လၢ ပလိၣ်ဘၣ်တဖၣ်ဒ်သိး ပကပှဲၤဒီးတၢ်သးခုအဂီၢ်လီၤ. (မၤတၢ် ၁၄:၁၇; ၁၇:၂၆-၂၈) ပမ့ၢ်မၤလိလံာ်စီဆှံန့ၣ် ပကသ့ၣ်ညါအါထီၣ် ပပၢ်အိၣ်လၢမူခိၣ်အဂ့ၢ် ဒီးအတၢ်တိာ်ပာ်လၢအပှဲၤဒီး တၢ်အဲၣ်တၢ်ကွံန့ၣ်လီၤ. တကးဒံးဘၣ် လံာ်စီဆှံပာ်ဖျါထီၣ်န့ၢ်ပှၤ ကစၢ်ယွၤအတၢ်ရဲၣ်တၢ်ကျဲၤဒ်သိး ပကအိၣ်ဒီးတၢ်သးခုလၢ ခါဆူညါအဂီၢ်လီၤ.* (၁ ယိၤဟၣ် ၄:၉, ၁၀) မ့ၢ်လၢယဟိဝၤယွၤ ဟ့ၣ်တၢ်ညီ ဒီးပဝဲသ့ၣ်တဖၣ်အံၤ ပဘၣ်တၢ်တ့လီၤပှၤ ဒ်အက့ၢ်အဂီၤအဃိ ပမ့ၢ်ကွၢ်လိမၤဒိးအီၤဒီး ဟ့ၣ်မၤစၢၤပှၤဂၤန့ၣ် မ့ၢ်တၢ်လၢ အကဲဘျုးလၢပဂီၢ် ဒီးပကဒိးန့ၢ်ဘၣ် ယွၤအတၢ်ဘၣ်သးန့ၣ်လီၤ.—ဧ့ၤဘြံၤ ၁၃:၁၆.တၢ်မၤလိအခီၣ်ထံး ပာ်ဖျါထီၣ်ဝဲ အဲးလဲစါဒြၤအဂ့ၢ်န့ၣ် မ့ၢ်နနီၣ်ဘၣ်ဒံးဧါ. လၢခံန့ၣ် တၢ်မၤအသးဒီးအီၤဒ်လဲၣ်. ပှၤလၢအလဲၤသကိးတၢ်ဒီး အဲးလဲစါဒြၤ တဂၤတဲဘၣ်အီၤလၢ လီၤဂာ်ဒ် နတၢၤလီၤစ့လၢ မ့ၣ်အူပူၤအသိးလီၤ. ဘၣ်ဆၣ် တရူးခွါသးစၢ်လၢ အဲးလဲစါဒြၤ မၤစၢၤဝဲန့ၣ် အဝဲဆဲးကျိးဒီး အသကိးတဖၣ် ဖဲဝ့ၢ်တဖျၢၣ်လၢ ဘၢး(စ်)ကါ ကလဲၤပတုာ်ဝဲအလီၢ်န့ၣ်လီၤ. တရူးခွါတဂၤအံၤ အသကိးတဖၣ် ဟ့ၣ်လီၤက့ၤဝဲ အဲးလဲစါဒြၤ အစ့ တကးဒံးဘၣ် တရူးခွါအံၤဒိကနၣ်ဝဲ အဲးလဲစါဒြၤအတၢ်ဟ့ၣ်ကူၣ်ဒီး စးထီၣ်မၤလိဝဲ လံာ်စီဆှံလီၤ. သၢလါပူၤကွံာ်ဝံၤအလီၢ်ခံန့ၣ် တရူးအတၢ်အိၣ်ဖှိၣ်ဖးဒိၣ်ဘၣ်လၢ ကီၢ်ဖရူအပူၤ ဒီးအဝဲသ့ၣ် ထံၣ်လိာ်က့ၤအသးဖဲန့ၣ်အဃိ အဝဲသ့ၣ်သးခုဝဲ ဒိၣ်မးလီၤ. မ့ၢ်လၢတရူးခွါသးစၢ်အံၤ အဲၣ်ဒိးစံးဘျုးဝဲ အဲးလဲစါဒြၤ အဃိ အဝဲကွဲမုာ်ဝဲ အဲးလဲစါဒြၤဒီးပှၤလၢဟဲပိာ်အခံတဖၣ် လၢကဟဲအီၣ်သကိးတၢ်လၢ အကျးပူၤလီၤ.ပမ့ၢ်ဟ့ၣ်တၢ် ဒီးမၤစၢၤပှၤအဂၤန့ၣ် ပကဒိးန့ၢ်ဘၣ် တၢ်သးခုဖးဒိၣ်လီၤ. တကးဒံးဘၣ် ခီဖျိလၢနမၤဒ်န့ၣ်အဃိ ဘၣ်သ့ၣ်သ့ၣ် ကမၤစၢၤပှၤဂၤဒ်သိး အဝဲသ့ၣ်ကသ့ၣ်ညါအါထီၣ် ယဟိဝၤယွၤ လၢအမ့ၢ် ကစၢ်လၢအဟ့ၣ်ပှၤ ကယဲၢ်တၢ်ဟ့ၣ် အဂ့ၤအဝါန့ၣ်လီၤ. (ယၤကိာ် ၁:၁၇) မ့ၢ်နဒိးန့ၢ်ဘၣ် တၢ်အဘျုးအဖှိၣ် ခီဖျိလၢ နဟ့ၣ်မၤစၢၤတၢ်အဃိဧါ.ခရံာ်ဖိတဖၣ်ဂုာ်ကျဲးစၢးအိၣ်မူမၤထွဲ ဒ်တၢ်မၢဖိပီလူး အတၢ်ကွဲးလၢလာ်အံၤအသိးလီၤ.အဝဲစံးဝဲလၢပအဲၣ်ဒိး “မၤတၢ်လၢအဂ့ၤအဘၣ်ဝဲ ကိးဆၢကိးကတီၢ်လီၤ.” တၢ်အံၤအဲၣ်ဒိးစံးဝဲ တၢ်မနုၤလဲၣ်.ပှၤအါတက့ၢ် ကွၢ်လီၤအသးလၢ မဲာ်ထံကလၤ ကိးဂီၤဒဲး တချုးလၢအဝဲသ့ၣ် ဟးထီၣ်ဆူတၢ်ချၢန့ၣ်လီၤ. ဘၣ်မနုၤအဃိလဲၣ်. ခီဖျိလၢအဝဲသ့ၣ် အဲၣ်ဒိးဖျါအဂ့ၤကတၢၢ်အဃိလီၤ. ဘၣ်ဆၣ် တၢ်လၢအရ့ဒိၣ်န့ၢ်ဒံး ပတၢ်အိၣ်ဖျါလၢခိ ဒီးပတၢ်ကူတၢ်သိးန့ၣ်အိၣ်ဝဲလီၤ. နီၢ်နီၢ်တၢ်အိၣ်လၢပသးပူၤန့ၣ် မ့ၢ်တၢ်အရ့ဒိၣ်န့ၢ်ဒံး တၢ်အိၣ်ဖျါလၢခိလီၤ.ကစၢ်ယွၤအကလုၢ်ကထါ စံးဝဲလိၤလိၤလၢ ပဝဲပှၤဟီၣ်ခိၣ်ဖိန့ၣ် ပကူၣ်ထီၣ်ဖးလီၤလၢ ပကမၤတၢ်အၢတၢ်သီလီၤ. ၁မိၤၡ့ ၈:၂၁ စံးဝဲလၢ “ပှၤကညီအသးကူၣ်ထီၣ်တၢ်မၤ အအၢအသီလၢ အဖိၣ်သၣ်ခွါထီၣ်လံၤလံၤ” လီၤ. လၢတၢ်န့ၣ်အဃိ ပကဘၣ်ဒုးပနီၢ်ကစၢ် အတၢ်တလၢတပှဲၤန့ၣ်လီၤ. တၢ်မၢဖိပီလူး ဘၣ်ဒုးတၢ်ဒီး အတၢ်ဒဲးဘးဒ်လဲၣ်န့ၣ် အဝဲတဲဖျါထီၣ်ဝဲလၢ– “အဂ့ၢ်ဒ်အံၤ, ဖဲဒၣ်ပှၤလၢညါခီ, ယမုာ်လၤလၢယွၤအတၢ်သိၣ်တၢ်သီလီၤ. ဘၣ်ဆၣ်ဒီးယထံၣ်တၢ်သိၣ်တၢ်သီအဂၤ, အိၣ်လၢယဂီၤတဖၣ်အပူၤ, လၢအဒုးလိာ်ယၤလိာ်အသးဒီး ယသးအတၢ်သိၣ်တၢ်သီ, ဒီးဒုးကဲကုၢ်ယၤလၢ တၢ်ဒဲးဘးအတၢ်သိၣ်တၢ်သီ အိၣ်လၢယဂီၤတဖၣ်အပူၤလီၤ.” —ရိမ့ၤ ၇:၂၂,၂၃.အဒိ ဖဲပအဲၣ်ဒိးမၤတၢ်အၢဒီး တၢ်တတီတလိၤအခါ တလိၣ်လၢပလူၤပိာ်ထွဲ ပတၢ်မိၣ်န့ၢ်သးလီလၢ အအၢသ့ၣ်တဖၣ်အံၤအခံဘၣ်. ပအိၣ်ဒီးပနီၢ်ကစၢ် အတၢ်ဆၢတဲာ်လီၤ. တၢ်တတီတလိၤ အိၣ်ဝးတရံးပှၤသနာ်က့ ဖဲပဆၢတဲာ်လီၤပသးလၢ ပကဂ့ၢ်လိာ်ကွံာ်တၢ်ဆိကမိၣ်အအၢအသီ အဆၢကတီၢ်န့ၣ် ပအိၣ်မူတီတီလိၤလိၤသ့ဝဲလီၤ.ပကမၤတၢ်တီတီလိၤလိၤအဂီၢ် ပကဘၣ်အိၣ်ဒီးလုၢ်လၢ် သကဲာ်ပဝးလၢအဂ့ၤလီၤ. ဘၣ်ဆၣ်သနာ်က့ လီၤသးအုးဒိၣ်မးလၢ ပှၤအါဂၤ တဆိကမိၣ်ဘၣ်ဃး လုၢ်လၢ်သကဲာ်ပဝးအဂ့ၢ်အါအါလၢၤဘၣ်. အဝဲသ့ၣ်ဟ့ၣ်တၢ်ဆၢကတီၢ်အါလၢ အနီၢ်ခိက့ၢ်ဂီၤအဂီၢ်လီၤ. လၢတၢ်န့ၣ်အဃိ အဝဲသ့ၣ် မ့ၢ်ဆိကမိၣ်လၢ ကဘၣ်မၤတၢ်တတီတလိၤတစဲး ဒ်သိးအတၢ်အိၣ်မူ အတၢ်အိၣ်သး ကကိညၢ်န့ၣ် အဝဲသ့ၣ်တူၢ်လိာ်ဝဲလီၤ. လံာ် The (Honest) Truth About Dishonesty စံးဝဲလၢ– “ပမၤတၢ်တတီတလိၤ ဘၣ်ဆၣ် ပမၤအီၤတုၤဒၣ်ထဲ အပတီၢ်လၢ ပဆိကမိၣ်လီၤပသးဒံးလၢ ပမၤတၢ်တီတီလိၤလိၤလီၤ.” ဒ်သိးပကဆၢတဲာ်လီၤပသးလၢ ပတူၢ်လိာ်တၢ်တတီတလိၤသ့ထဲလဲၣ်န့ၣ် တၢ်နဲၣ်လိလၢ ပနာ်န့ၢ်အီၤသ့မ့ၢ်အိၣ်ဝဲ တခါခါဧါ. အိၣ်ဝဲလီၤ.ပှၤလၢအကကွဲၢ်တဖၣ်လၢ ဟီၣ်ခိၣ်ဒီဘ့ၣ်ထံၣ်ဘၣ်ဝဲလၢ လံာ်စီဆှံမၤလၢပှဲၤထီၣ် တၢ်လိၣ်ဘၣ်အံၤ လၢလၢပှဲၤပှဲၤလီၤ. လံာ်စီဆှံအိၣ်ဒီး တၢ်နဲၣ်လိအဂ့ၤကတၢၢ်လၢ တၢ်သကဲာ်ပဝးလၢအဂ့ၤအဂီၢ်န့ၣ်လီၤ. (စံးထီၣ်ပတြၢၤ ၁၉:၇) လံာ်စီဆှံအိၣ်ဒီးတၢ်နဲၣ်လိလၢ ကဲဘျုးကဲဖှိၣ်လၢ ဟံၣ်ဖိဃီဖိ အတၢ်အိၣ်မူ, တၢ်ဖံးတၢ်မၤ, လုၢ်လၢ်သကဲာ်ပဝးဒီး နီၢ်သးအဂီၢ်န့ၣ်လီၤ. တၢ်နဲၣ်လိလၢ လံာ်စီဆှံအပူၤန့ၣ် အဘျုးအိၣ်ဝဲတုၤလီၤလၢ ပစိၤခဲအံၤလီၤ. လံာ်စီဆှံအတၢ်သိၣ်တၢ်သီဒီး အတၢ်ဘျၢသ့ၣ်တဖၣ်န့ၣ် အဘျုးအိၣ်လၢ ပှၤကိးကလုာ် ဒီးပှၤကိးဂၤဒဲးအဂီၢ်လီၤ. ပသိၣ်လိပသးလၢ ပကမၤတၢ်တီတီလိၤလိၤသ့ ခီဖျိလၢပဖးလံာ်စီဆှံ, ဆိကမိၣ်ထံ တၢ်လၢအစံးဝဲ ဒီးမၤထွဲအတၢ်ဟ့ၣ်ကူၣ်န့ၣ်လီၤ.ဒ်သိးပကဟးဆှဲး တၢ်တတီတလိၤအဂီၢ် ထဲဒၣ်ပသ့ၣ်ညါ လံာ်စီဆှံတၢ်မ့ၢ်တၢ်တီန့ၣ် တလၢပှဲၤဒံးဘၣ်. ခီဖျိလၢ ပအိၣ်မူဘၣ်လၢ ဟီၣ်ခိၣ်လၢ အအၢအသီ ဒီးပှၤအါဂၤဆီၣ်ထွဲပှၤလၢ ပကတူၢ်လိာ်တၢ်အိၣ်မူလၢ အတတီတလိၤအဃိ ပကဘၣ်ဃ့ဘါထုကဖၣ်ဆူ ကစၢ်ယွၤအအိၣ် ဒ်သိးကမၤစၢၤပှၤဒီး ဟ့ၣ်ဂံၢ်ဟ့ၣ်ဘါပှၤအဂီၢ်န့ၣ်လီၤ. (ဖံလံးပံၤ ၄:၆,၇,၁၃) ပမ့ၢ်မၤဒ်န့ၣ်န့ၣ် ပကအိၣ်ဒီးတၢ်သးဒူ လၢပကမၤတၢ်အဘၣ် ဒီးမၤတၢ်တီတီလိၤလိၤထီဘိန့ၣ်လီၤ.ဒ်တၢ်မၤလိလၢ အမဲာ်ညါပာ်ဖျါဝဲအသိး ဟံၣ်တိၣ်ၡံၣ် ဒိးန့ၢ်ဘၣ်အဘျုးအဖှိၣ်လၢ အဝဲမ့ၢ်ပှၤမၤတၢ်ဖိလၢ အမၤတၢ်တီတီလိၤလိၤတဂၤအဃိန့ၣ်လီၤ. ခဲအံၤအဝဲမၤသကိးဒီး တၢ်မၤခိၣ်တဂၤလၢ အပာ်လုၢ်ပာ်ပှ့ၤအီၤ ခီဖျိလၢအမၤတၢ်တီတီလိၤလိၤအဃိန့ၣ်လီၤ. ဟံၣ်တိၣ်ၡံၣ် စံးဝဲလၢ “ယသးခုလၢ ယဒိးန့ၢ်ဘၣ်တၢ်မၤလၢ အပျဲယၤလၢ ယကပၢၤဃာ် ယသးလၢအသ့ၣ်ညါဒၣ်တၢ်လၢအကဆှီန့ၣ်လီၤ.”ပှၤအါဂၤစ့ၢ်ကီး တူၢ်ဘၣ်ဝဲဒ် ဟံၣ်တိၣ်ၡံၣ်အသိးလီၤ. ပှၤလၢအဒိးန့ၢ်ဘၣ်အဘျုးခီဖျိလၢ အိၣ်မူပိာ်ထွဲ လံာ်စီဆှံအတၢ်ဘျၢလၢအစံးဝဲ ပကဘၣ် “မၤတၢ်လၢအဂ့ၤအဘၣ်ဝဲ ကိးဆၢကိးကတီၢ်” န့ၣ်အိၣ်ဝဲအါဂၤလီၤ. ပကသမံသမိးကွၢ်တၢ်အဒိတနီၤလီၤ.သးလၢအသ့ၣ်ညါဒၣ်တၢ်လၢ အကဆှီခၠၢရံၣ် အိၣ်လၢကီၢ်အၣ်ယလဲၣ်စံးဝဲလၢ “ယဟးထီၣ်ကၠိဖဲ ယသးအိၣ် ၁၃နံၣ်ဒီး ယမၤသကိးဃုာ်တၢ်ဒီး တၢ်ဘျၣ်တဖၣ်လီၤ. အဃိ ယတၢ်ဟဲနုာ် ၉၅ မျးကယၤ န့ၣ်ယဒိးန့ၢ်ဘၣ်အီၤ ခီဖျိလၢ တၢ်တတီတလိၤအပူၤလီၤ. လၢခံယထီၣ်ပှၢ်ဒီး ယၤဒီးယဝၤ ပမၤလိလံာ်စီဆှံဒီး ယဟိဝၤပှၤအုၣ်အသးတဖၣ်လီၤ. ပသ့ၣ်ညါဘၣ်လၢ ယဟိဝၤ*ယွၤသးဟ့ဝဲ တၢ်တတီတလိၤအဃိ ပဆၢတဲာ်လီၤပသးလၢ ပကဆီတလဲကွံာ်ပတၢ်အိၣ်မူန့ၣ်လီၤ. ဖဲ ၁၉၉၀ နံၣ်န့ၣ်ပဟ့ၣ်လုၢ်ထီၣ်ပသးဆူ ယဟိဝၤယွၤအအိၣ် ဒီးပဒိးဘျၢထံလီၤ.—ကတိၤဒိ ၆:၁၆-၁၉.“လၢအပူၤကွံာ်န့ၣ် ယဟံၣ်ပူၤပှဲၤဝဲဒီး တၢ်ဖိတၢ်လံၤလၢယဟုၣ်န့ၢ်ဝဲလီၤ. ဘၣ်ဆၣ်ခဲအံၤ တမ့ၢ်ဒ်န့ၣ်လၢၤဘၣ်. လၢတၢ်န့ၣ်အဃိ ယအိၣ်ဒီးသးလၢအသ့ၣ်ညါဒၣ်တၢ်လၢ အကဆှီလီၤ. ယမ့ၢ်ဆိကမိၣ်က့ၤ တၢ်ဆၢကတီၢ် အါနံၣ်အါလါလၢ ယမၤတ့ၢ်တၢ်တတီတလိၤန့ၣ် ယစံးဘျုးစံးဖှိၣ်ဘၣ် ယဟိဝၤယွၤလၢ အတၢ်သးကညီၤဖးဒိၣ်အဃိလီၤ. ခဲအံၤ ယသ့ၣ်ညါလၢ ယမၤတၢ်ဘၣ် ယဟိဝၤယွၤအသးအဃိ ကိးနၤဒဲးယမံဘၣ်လၢ တၢ်သူၣ်မံသးမုာ်အပူၤလီၤ.”စီနံၣ် အိၣ်လၢဟီခီၣ် စံးဝဲလၢ “ဖဲပှၤပှ့ၤတၢ်ဖိတဂၤ အဲၣ်ဒိးဟ့ၣ်ယၤ ခိၣ်ဖး ဒ်သိးယကမၤတၢ်တတီတလိၤအခါ ယတတူၢ်လိာ်ဘၣ်. ဖဲယတၢ်မၤခိၣ် နၢ်ဟူဘၣ်ဝဲအခါ အဝဲစံးဘၣ်ယၤလၢ– ‘နကစၢ်ယွၤ ဒုးကဲထီၣ်နၤလၢ ပှၤလၢပနာ်န့ၢ်အီၤသ့တဂၤလီၤ. နမၤတၢ်လၢ ပခီပနံာ်န့ၣ် မ့ၢ်တၢ်ဆိၣ်ဂ့ၤတခါလီၤ.’ ခီဖျိလၢ ယဂုာ်ကျဲးစၢးမၤတၢ်တီတီလိၤလိၤအဃိ ယအိၣ်ဒီးသးလၢ အသ့ၣ်ညါဒၣ်တၢ်လၢ အကဆှီလၢ ယဟိဝၤယွၤအမဲာ်ညါလီၤ. တကးဒံးဘၣ် ယမၤစၢၤယဟံၣ်ဖိဃီဖိ ဒီးပှၤအဂၤ ဒ်သိးကမၤဝဲဒ်အံၤလီၤ.”တၢ်သူၣ်မံသးမုာ်ထီမ် အိၣ်လၢ U.S.A စံးဝဲလၢ “ယမၤတၢ်လၢ ဟီၣ်ခိၣ်ဒီဘ့ၣ်အစ့တၢး (International bank) ဒ်ပှၤမၤစၢၤတၢ်မၤခိၣ်တဂၤ အသိးန့ၣ်လီၤ. လၢတၢ်မၤအံၤအပူၤ ပှၤအါဂၤ မၤတၢ်တတီတလိၤ ဒ်သိး ကထူးထီၣ်တီၤထီၣ်အဂီၢ်လီၤ. ပှၤအါဂၤအတၢ်ထံၣ်န့ၣ်မ့ၢ် ‘ပမ့ၢ်မၤတၢ်တတီတလိၤထဲတစဲးဖိ ဒ်သိးပတၢ်ဖံးတၢ်မၤ ကလဲၤထီၣ်လဲၤထီဒီး ပကထူးထီၣ်တီၤထီၣ်အဂီၢ်န့ၣ် တကမၣ်ဘၣ်.’ ဘၣ်ဆၣ် ခီဖျိလၢ ယမၤတၢ်တီတီလိၤလိၤအဃိ ယအိၣ်ဒီးတၢ်သူၣ်မံသးမုာ်လီၤ. ယဆၢတဲာ်လီၤယသးလၢ ယကမၤတၢ်တီတီလိၤလိၤဒီး ကွၢ်ဆၢၣ်မဲာ်ဒီးတၢ်လၢ အကဟဲကဲထီၣ်အသးတမံၤလၢ်လၢ်န့ၣ်လီၤ. ယတၢ်မၤကစၢ်သ့ၣ်ညါဝဲလၢ ယတလံၣ်အဝဲသ့ၣ်ဒီး တလံၣ်တၢ်လၢအဝဲသ့ၣ်အဂီၢ်ဘၣ်.တၢ်ပာ်ကဲလီၤသးခၣ်အိၣ်ရံၣ် အိၣ်လၢကီၢ်ယပၣ်စံးဝဲလၢ “ယတၢ်မၤခိၣ် ဟ့ၣ်ဂံၢ်ဟ့ၣ်ဘါယၤလၢ ယကလံၣ်တၢ် ဘၣ်ဃးဒီး တၢ်ဖိတၢ်လံၤလၢအလီၤမၢ်ဝဲလၢ တၢ်မၤလီၢ်န့ၣ်လီၤ. ဘၣ်ဆၣ်ယတမၤဘၣ်. ဖဲပှၤသ့ၣ်ညါဘၣ်က့ၤ ပှၤဟုၣ်တၢ်တဖၣ်အခါ ယတၢ်မၤကစၢ် စံးဘျုးစံးဖှိၣ်ယၤလၢ ယမၤတၢ်တီတီလိၤလိၤအဃိန့ၣ်လီၤ. ဒ်သိးပကမၤတၢ် တီတီလိၤလိၤ လၢဟီၣ်ခိၣ်လၢ အတတီတလိၤအံၤအပူၤန့ၣ် ပလိၣ်ဘၣ်တၢ်သူၣ်ဒူသးဒူလီၤ. ဘၣ်ဆၣ် အကတၢၢ်န့ၣ် ပှၤဂၤကပာ်ကဲပှၤ ဒီးနာ်န့ၢ်ပှၤလီၤ.တၢ်မၤတၢ်တီတီလိၤလိၤ အဘျုးန့ၣ်မ့ၢ်ဝဲ ပကဒိးန့ၢ်ဘၣ် သးလၢအသ့ၣ်ညါဒၣ်တၢ်လၢအကဆှီ, တၢ်သူၣ်မံသးမုာ် ဒီးတၢ်ပာ်ကဲလီၤသးန့ၣ်လီၤ. မ့ၢ်နတူၢ်လိာ်ဧါ.တက့ၢ်လံာ်စီဆှံ ဟ့ၣ်ကူၣ်ပှၤလၢ– “ဝံသးစူၤလိာ်သုသး, ဒီးပှၤအတၢ်ကမၣ်မ့ၢ်အိၣ်ဒီး, ပျၢ်လိာ်သုသးတက့ၢ်. ဒ်ခရံာ်ပျၢ်သုတၢ်အသိးန့ၣ်, မၤသုဝဲ ဒ်န့ၣ်အသိးစ့ၢ်ကီးတက့ၢ်.”—ကလီးစဲ ၃:၁၃.တၢ်အံၤ အခီပညီ မ့ၢ်မနုၤလဲၣ်.– လံာ်စီဆှံပာ်ဖျါထီၣ်ဝဲလၢ တၢ်ဒဲးဘးန့ၣ် လီၤဂာ်ဒ်သိးဒီး ဒ့ၣ်ကမၢ်တခါလီၤ. မ့မ့ၢ် တၢ်ပျၢ်ကွံာ်တၢ်ဒဲးဘးန့ၣ် လီၤဂာ်ဒ်သိးဒီး တၢ်တဃ့က့ၤ ဒ့ၣ်ကမၢ်လၢၤဘၣ်. (လူၤကၣ် ၁၁:၄) တၢ်ကွဲးနီၣ်ကွဲးဃါအလံာ်တဘ့ၣ် ပာ်ဖျါထီၣ်ဝဲ လၢလံာ်စီဆှံအပူၤန့ၣ် ကြံးအတၢ်ကတိၤတဖျၢၣ်လၢ ဘၣ်တၢ်ကွဲးကျိာ်ထံက့ၤအီၤလၢ “ပျၢ်ကွံာ်” န့ၣ်အခီပညီမ့ၢ်ဝဲ “ပပျၢ်ကွံာ်တၢ်အကမၢ်တခါ ခီဖျိလၢပတဃ့က့ၤအပှ့ၤလၢၤဘၣ်.” လၢတၢ်န့ၣ်အဃိ, ဖဲပပျၢ်ကွံာ်ပှၤတဂၤဂၤ အတၢ်ကမၣ်အခါ မ့ၢ်ပပျၢ်ကွံာ်အတၢ်ကမၣ် လၢာ်လၢာ်ဆ့ဆ့ ဒီးပတမုၢ်လၢ်တၢ်လၢ ပကဒိးန့ၢ်ဘၣ်တၢ်တမံၤမံၤလၢအအိၣ်ဘၣ်. ဖဲပပျၢ်ကွံာ်ပှၤဂၤဂၤအတၢ်ကမၣ် လၢတၢ်သူၣ်အိၣ်သးအိၣ်အခါန့ၣ် အခီပညီတမ့ၢ်လၢ ပဘၣ်သူၣ်ဘၣ်သးအဝဲသ့ၣ် အတၢ်ကမၣ်ဘၣ်. ဒီးအခီပညီတမ့ၢ်စ့ၢ်ကီးလၢ ပမၤဆံးလီၤစှၤလီၤဒီး တဲပူၤဖျဲးအတၢ်ကမၣ်ဘၣ်. အခီပညီန့ၣ် ပပာ်လီၤပသးလၢ “ပှၤအတၢ်ကမၣ်မ့ၢ်အိၣ်” ဒၣ်လဲာ် ပကဒုးလီၤမၢ်ကွံာ် ပတၢ်သးထီၣ်လၢပသးပူၤလီၤ.မ့ၢ်အကဲဘျုး လၢပစိၤခဲအံၤဧါ. ပမ့ၢ်ပှၤလၢ အတလၢတပှဲၤဘၣ်အဃိ ပမၤဘၣ်တၢ်ဒဲးဘးလီၤ. (ရိမ့ၤ ၃:၂၃) တၢ်ပျၢ်ပှၤဂၤအတၢ်ကမၣ်န့ၣ် မ့ၢ်ကျဲလၢအဂ့ၤကတၢၢ်လီၤ. ဘၣ်မနုၤအဃိလဲၣ်. မ့ၢ်လၢပသ့ၣ်ညါလၢ မုၢ်ကအိၣ်ဝဲတနံၤန့ၣ် ပကလိၣ်ဘၣ်လၢ ပှၤဂၤကပျၢ်ကွံာ် ပတၢ်ကမၣ် စ့ၢ်ကီးလီၤ. တကးဒံးဘၣ် ဖဲပပျၢ်ပှၤဂၤ အတၢ်ကမၣ်အခါ ပဝဲစ့ၢ်ကီး ပဒိးန့ၢ်ဘၣ် တၢ်အဘျုးအဖှိၣ်န့ၣ်လီၤ. လၢကျဲဒ်လဲၣ်.ပမ့ၢ်အိၣ်ဒီး တၢ်သူၣ်ဒိၣ်သးဖျိး, တၢ်သူၣ်တမံသးတမံ ဒီးပမ့ၢ်စၢဃာ်ပှၤဂၤ အတၢ်ကမၣ်န့ၣ် မ့ၢ်တၢ်လၢအမၤဘၣ်ဒိပှၤလီၤ. ဖဲပအိၣ်ဒီး ပတၢ်တူၢ်ဘၣ် ဒ်န့ၣ်သ့ၣ်တဖၣ်အခါ ပတၢ်သူၣ်ခုသးခု ဟါမၢ်ကွံာ်သ့ဝဲလီၤ. ဒီးတၢ်သ့ၣ်တဖၣ်အံၤ ကမၤတံာ်တာ်ပတၢ်အိၣ်မူ ဒီးကဒုးအိၣ်ထီၣ်တၢ်သူၣ်တမုာ်သးတမုာ် လၢပဂီၢ်လီၤ. တကးဒံးဘၣ် မၤဘၣ်ဒိ ပတၢ်အိၣ်ဆူၣ်အိၣ်ချ့ သ့ဝဲစ့ၢ်ကီးလီၤ. ကသံၣ်သရၣ် ယိၤခၠံ ခၠံဒၤ ဒီးကသံၣ်ရၣ် အဲတရူး စတဲထိ န့ၣ်ကွဲးဖျါထီၣ်တၢ်ဂ့ၢ်လၢ Journal of the American College of Cardiology အပူၤဒီးစံးဝဲလၢ— “ပတၢ်ဃုသ့ၣ်ညါသ့ၣ်တဖၣ် ပာ်ဖျါထီၣ်ဝဲလၢ တၢ်သူၣ်ဒိၣ်သးဖျိး ဒီးတၢ်သးဟ့န့ၣ် ဒုးအိၣ်ထီၣ်ဝဲ သးအတၢ်ဆါသ့ဝဲလီၤ.”မ့မ့ၢ် တၢ်ပျၢ်ပှၤဂၤအတၢ်ကမၣ်န့ၣ် တၢ်ကဲဘျုးကဲဖှိၣ် အိၣ်ဝဲလီၤ. ဖဲပပျၢ် ပှၤဂၤအတၢ်ကမၣ်အခါ ပဒုးအိၣ်ထီၣ် တၢ်မုာ်တၢ်ခုၣ် ဒီးတၢ်ဃူတၢ်ဖိးလီၤ. ပမ့ၢ်မၤဒ်န့ၣ်န့ၣ် ပတၢ်ရ့လိာ်သးဒီးပှၤဂၤ တဟးဂီၤဝဲဘၣ်. ဒီးပပာ်ဖျါထီၣ် လၢပကွၢ်လိ ကစၢ်ယွၤလီၤ. အဝဲမ့ၢ် ကစၢ်လၢအပျၢ်ကွံာ်ဝဲ ပှၤလၢ အပီၢ်ယၢ်လီၤက့ၤအသးတဖၣ် အတၢ်ကမၣ်လီၤ. လၢတၢ်န့ၣ်အဃိ ကစၢ်ယွၤမုၢ်လၢ်ဝဲလၢ ပကပျၢ်ကွံာ်ပှၤဂၤအတၢ်ကမၣ် ဒ်သိးဒီးအီၤလီၤ.—မၢ်ကူး ၁၁:၂၅; အ့းဖ့းစူး ၄:၃၂; ၅:၁.၁. ဒ်သိးနီၢ်အံၣ်အုဒီးစီၤအၤဒၣ် အဟံၣ်ဖိဃီဖိ သုတလဲၤနုာ်ဆူဧ့ၤဒ့ၣ်တၤသၣ်လီၢ် တဂ့ၤအဂီၢ် တၢ်မနုၤတြီဃာ် အဝဲသ့ၣ်လဲၣ်.စီၤဟ့းဘ့းလးကွၢ်ဃီၤဝဲအသိလၢတၢ်ပျီပူၤ ဖဲအဝဲသ့ၣ်အီၣ်အဆၣ်အဆၢကတီၢ်န့ၣ်လီၤ. ဒီးဖဲအဝဲဂဲၤဆၢထၢၣ်လၢ အသိအဃၢၤဒီး ကွၢ်ဃီၤတၢ်လၢ အယံၤအခါ ထံၣ်ဘၣ်ဝဲတၢ်ကပီၤကဒုကဒုတခါန့ၣ်လီၤ. ဒီးအဝဲသ့ၣ်ညါဝဲလၢ တၢ်ကပီၤတခါအံၤ မ့ၢ်နးမ့ၣ်အူလၢအတရံးအသးထီဘိလၢ အတြီဃာ်ကျဲလၢ ပှၤကလဲၤနုာ်ဆူဧ့ၤဒ့ၣ်တၤသၣ်အလီၢ်ပူၤန့ၣ်လီၤ. လၢတဘျီအခါ စီၤဟ့းဘ့းလးအမိၢ်အပၢ်အိၣ်ဘၣ်ဝဲလၢဧ့ၤဒ့ၣ်တၤသၣ်အလီၢ်လီၤ. မ့မ့ၢ်ခဲအံၤ အဝဲသ့ၣ်ဒီးအဖိတဖၣ် က့ၤနုာ်လီၤလၢ တၢ်လီၢ်အဝဲန့ၣ်တသ့လၢၤဘၣ်. ထံၣ်ကမှံကွၢ်လၢ ဖဲမုၢ်ဟါလီၤ, ကလံၤဖိဟဲအူထီၣ် ကဖီကဖီအဆၢကတီၢ်န့ၣ်, စီၤဟ့းဘ့းလးမိာ်ထီၣ်အခိၣ်, ကွၢ်ထီၣ်တၢ်ဆူမူခိၣ်ဒီး ဆိကမိၣ်ထီၣ်ဝဲတၢ်ဘၣ်တ့ကစၢ်အဂ့ၢ်န့ၣ်တက့ၢ်. ဘၣ်သ့ၣ်သ့ၣ် စီၤဟ့းဘ့းလးကဆိကမိၣ်ဘၣ်ဝဲလၢ တၢ်လီၤမုၢ်လီၤဖး အိၣ်ထီၣ်လၢပှၤဟီၣ်ခိၣ်ဖိ ဒီးကစၢ်ယွၤအဘၢၣ်စၢၤန့ၣ် မ့ၢ်အဘၣ်လိာ်ဖိးဒ့က့ၤကသ့ဒံးဧါ. ဘၣ်ဃးဒီးတၢ်ဂ့ၢ်အဝဲအံၤန့ၣ် စီၤဟ့းဘ့းလးအဲၣ်ဒိးသ့ၣ်ညါဝဲအဒိၣ်ကတၢၢ်န့ၣ်လီၤ.၂–၄. မုၢ်မဆါတနံၤအံၤ စီၤဟ့းဘ့းလး ကတိၤတၢ်ဒီးပှၤလၢကျဲဒ်လဲၣ်.၂ စီၤဟ့းဘ့းလး ကတိၤတၢ်ဒီးပှၤတုၤလၢ မုၢ်မဆါတနံၤအံၤလီၤ. ဘၣ်သ့ၣ်သ့ၣ် နကစံးလၢတၢ်တခါအံၤဒု ကဲထီၣ်အသးတသ့ဘၣ်. ခီဖျိလၢအဝဲမ့ၢ် စီၤအၤဒၣ်အဖိခွါခံဂၤတဂၤ ဒီးအဝဲသံအိၣ်လံအနံၣ်ဖးယံာ်လံ. ဒီးအဝဲသံအိၣ်ဝဲအနံၣ် ၆,၀၀၀ ဃၣ်ဃၣ်လံအဃိ ခဲအံၤအဝဲကဲထီၣ်ဝဲ ဟီၣ်ခိၣ်ကမူၣ်န့ၣ်လီၤ. လံာ်စီဆှံပာ်ဖျါထီၣ်စ့ၢ်ကီးဝဲလၢ “မ့မ့ၢ်ပှၤသံန့ၣ် တသ့ၣ်ညါဘၣ်တၢ်နီတမံၤဘၣ်.” (စံၣ်. ၉:၅, ၁၀) တကးဒံးဘၣ် လံာ်စီဆှံတကွဲးနီၣ်ဃာ်ဝဲ စီၤဟ့းဘ့းလးအတၢ်ကတိၤနီတဖျၢၣ်ဘၣ်. လၢတၢ်န့ၣ်အဃိ အဝဲကတိၤတၢ်ဒီးပှၤ ကသ့လၢကျဲဒ်လဲၣ်.၃ သးစီဆှံ ထိၣ်ဟူးထိၣ်ဂဲၤထီၣ်ဝဲ တၢ်မၢဖိပီလူးအသးလၢ ကကွဲးဝဲစီၤဟ့းဘ့းလးအဂ့ၢ်လီၤ. အဝဲကွဲးဝဲလၢ စီၤဟ့းဘ့းလးန့ၣ် “သံဘၣ်ဆၣ်ဒီး ကတိၤဒံးတၢ်” လီၤ. (ဖး ဧ့ၤဘြံၤ ၁၁:၄ တက့ၢ်.) လံာ်စီဆှံတဆၢအံၤ ပာ်ဖျါထီၣ်န့ၢ်ပှၤလၢ စီၤဟ့းဘ့းလး သံဝဲဘၣ်ဆၣ် အဝဲကတိၤတၢ်ဒီးပှၤ ခီဖျိလၢအတၢ်နာ်န့ၣ်လီၤ. တကးဒံးဘၣ် အဝဲမ့ၢ်ပှၤဟီၣ်ခိၣ်ဖိ အဆိကတၢၢ်တဂၤလၢ အပာ်ဖျါထီၣ်ဝဲတၢ်နာ်န့ၣ်လီၤ. မ့ၢ်လၢအဝဲအိၣ်ဒီး တၢ်နာ်တုၤလီၤတီၤလီၤအဃိ မုၢ်မဆါတနံၤအံၤ ပကွၢ်လိမၤဒိးအီၤသ့ဝဲလီၤ. ပမ့ၢ်မၤလိ စီၤဟ့းဘ့းလးအဂ့ၢ်ဒီး ကွၢ်လိမၤဒိးအတၢ်နာ်န့ၣ် လီၤဂာ်ဒ်သိး အဝဲကတိၤတၢ်ဒီးပှၤလီၤ.၄ မ့ၢ်လၢလံာ်စီဆှံ ပာ်ဖျါထီၣ်ဝဲ တၢ်မၤအသးဒီးစီၤဟ့းဘ့းလးထဲတစဲးဖိအဃိ ပမၤလိအါထီၣ် အဂ့ၢ်ဒီးအတၢ်နာ်ကသ့ဒ်လဲၣ်. ခဲအံၤ ပကသမံသမိးကွၢ် စီၤဟ့းဘ့းလး အဂ့ၢ်အကျိၤလီၤ.၅. ဖဲယ့ၣ်ၡူးတဲဝဲဘၣ်ဃး ဒီးစီၤဟ့းဘ့းလး အိၣ်မူတ့ၢ်ဝဲလၢ “ဟီၣ်ခိၣ်အခီၣ်ထံးလံၤလံၤ” န့ၣ် အဝဲအဲၣ်ဒိးစံးဝဲဒ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.)၅ ဖဲကစၢ်ယွၤတ့လီၤ နီၢ်အံၣ်အုဒီးစီၤအၤဒၣ် တယံာ်တမီၢ်ဝံၤအလီၢ်ခံန့ၣ် စီၤဟ့းဘ့းလးအိၣ်ဖျဲၣ်ထီၣ်ဝဲလီၤ. ဒီးယ့ၣ်ၡူးစံးစ့ၢ်ကီးဝဲလၢ စီၤဟ့းဘ့းလးအိၣ်မူတ့ၢ်ဝဲလၢ “ဟီၣ်ခိၣ်အခီၣ်ထံးလံၤလံၤ” န့ၣ်လီၤ. (ဖးလူၤကၣ် ၁၁:၅၀, ၅၁ တက့ၢ်.) ဖဲယ့ၣ်ၡူးတဲဘၣ်ဃးဒီး “ဟီၣ်ခိၣ်” အံၤအခါန့ၣ် ဖျါလၢအဝဲအဲၣ်ဒိးစံးဝဲ ပှၤဟီၣ်ခိၣ်ဖိလၢအိၣ်ဒီးတၢ်ခွဲးတၢ်ယာ်လၢ ကဘၣ်တၢ်ပှ့ၤက့ၤအီၤလၢ တၢ်ဒဲးဘးအစုပူၤန့ၣ်လီၤ. ကယဲၢ်ပှၤဟီၣ်ခိၣ်ဖိလၢ အအိၣ်မူဘၣ်လၢဟီၣ်ခိၣ်ချၢအံၤအကျါန့ၣ် စီၤဟ့းဘ့းလးမ့ၢ်ပှၤ လွံၢ်ဂၤတဂၤလီၤ. ဘၣ်ဆၣ် ဖျါလၢယွၤထံၣ်အီၤဒ် အဝဲမ့ၢ်ပှၤအဆိကတၢၢ်တဂၤ လၢတၢ်ပှ့ၤက့ၤအီၤလၢ တၢ်ဒဲးဘးအစုပူၤသ့ဝဲန့ၣ်လီၤ.* လၢတၢ်န့ၣ်အဃိ ဖဲစီၤဟ့းဘ့းလးအစိၤန့ၣ် ပှၤလၢအကဲဒိဂ့ၤတဲာ်ဘၣ်လၢအဂီၢ်န့ၣ် တအိၣ်နီတဂၤဘၣ်. ၆. စီၤဟ့းဘ့းလး အမိၢ်အပၢ်န့ၣ် မ့ၢ်ပှၤဒ်လဲၣ်.၆ ဖဲပှၤဟီၣ်ခိၣ်ဖိတဖၣ် အိၣ်ထီၣ်တယံာ်တမီၢ်န့ၣ် အဝဲသ့ၣ်ကွၢ်ဆၢၣ်မဲာ်ဘၣ်ဝဲ တၢ်လၢအလီၤသးအုးတဖၣ်လီၤ. တချုးလၢ စီၤဟ့းဘ့းလးအမိၢ်အပၢ် နီၢ်အံၣ်အုဒီးစီၤအၤဒၣ် မၤတၢ်ကမၣ်အခါ အဝဲသ့ၣ်မ့ၢ်ပှၤလၢ အလၢအပှဲၤဒီးအိၣ်မူဘၣ်ဝဲ မုာ်မုာ်ခုၣ်ခုၣ်လီၤ. တကးဒံးဘၣ် အဝဲသ့ၣ်အိၣ်ဒီးတၢ်ခွဲးတၢ်ယာ်လၢ ကအိၣ်မူဘၣ်ဝဲလီၤထူလီၤယိာ်န့ၣ်လီၤ. ဘၣ်ဆၣ် မ့ၢ်လၢအဝဲသ့ၣ်ထီဒါ ယဟိဝၤယွၤအဃိ အဝဲသ့ၣ်ဘၣ်ဟးထီၣ်ကွံာ်လၢ ဧ့ၤဒ့ၣ်တၤသၣ်လီၢ်အပူၤန့ၣ်လီၤ. စီၤအၤဒၣ်ဒီးနီၢ်အံၣ်အု အဲၣ်လီၤထဲအသး ဒီးတဆိကမိၣ်တၢ်လၢ အဖိအလံၤအဂီၢ်အဃိ အဝဲသ့ၣ်မၤကမၣ်ဝဲ ယွၤအတၢ်သိၣ်တၢ်သီန့ၣ်လီၤ. လၢတၢ်န့ၣ်အဃိ အဝဲသ့ၣ်အတၢ်အိၣ်မူ လၢအလၢအပှဲၤအံၤ လီၤမၢ်ကွံာ်ဝဲ ဒီးတအိၣ်မူဘၣ်ဝဲ လီၤထူလီၤယိာ်လၢၤဘၣ်.—၁မိၤ.၂:၁၅–၃:၂၄.၇,၈. ဖဲစီၤကၤယံၣ် အိၣ်ဖျဲၣ်ထီၣ်အခါ နီၢ်အံၣ်အုစံးဝဲဒ်လဲၣ်. ဒီးဘၣ်သ့ၣ်သ့ၣ် အဝဲကဆိကမိၣ်လီၤအသး ဒ်လဲၣ်.၇ ဖဲနီၢ်အံၣ်အုဒီးစီၤအၤဒၣ် ဘၣ်တၢ်ဟီထီၣ်ကွံာ်အဝဲသ့ၣ်လၢ ဧ့ၤဒ့ၣ်တၤသၣ်လီၢ်အခါ အဝဲသ့ၣ်အတၢ်အိၣ်မူပှဲၤဝဲဒီး တၢ်ကီတၢ်ခဲလီၤ. ဒီးဖဲအဖိဝဲၢ်ကိ အိၣ်ဖျဲၣ်ထီၣ်အခါ ယုၢ်န့ၢ်ဝဲအမံၤလၢ စီၤကၤယံၣ် ဒီးစံးဝဲလၢ “ယန့ၢ်ဘၣ်လံ ပှၤကညီတဂၤလၢယွၤလံ.” ဘၣ်သ့ၣ်သ့ၣ် နီၢ်အံၣ်အု ကသ့ၣ်နီၣ်ထီၣ်က့ၤဝဲ ကစၢ်ယွၤအတၢ်စံးပာ်လၢ ဧ့ၤဒ့ၣ်တၤသၣ်လီၢ်အပူၤလီၤ. ဖဲန့ၣ်န့ၣ် ကစၢ်ယွၤစံးဝဲလၢ ပိာ်မုၣ်ကအိၣ်ဒီး “အချံအသၣ်” မ့တမ့ၢ် အစၢၤအသွဲၣ်လၢအကမၤဟးဂီၤကွံာ် ပှၤအၢပှၤသီတဂၤလၢ အလီန့ၢ်ဝဲနီၢ်အံၣ်အုဒီးစီၤအၤဒၣ်န့ၣ်လီၤ. (၁ မိၤ. ၃:၁၅; ၄:၁) ဘၣ်သ့ၣ်သ့ၣ် နီၢ်အံၣ်အု ကဆိကမိၣ်လီၤအသးလၢ အဝဲမ့ၢ်ပိာ်မုၣ်အဝဲန့ၣ် ဒီးအဖိခွါကၤယံၣ်မ့ၢ် “အချံအသၣ်” လၢကစၢ်ယွၤစံးပာ်ဝဲန့ၣ်လီၤ.၈ နီၢ်အံၣ်အု မ့ၢ်ဆိကမိၣ်ဝဲဒ်န့ၣ်န့ၣ် အတၢ်ဆိကမိၣ်တပျာ်လံ. ဒီးအဝဲမ့ၢ်သိၣ်လိဝဲ အဖိခွါကၤယံၣ် ဒ်န့ၣ်န့ၣ် မ့ၢ်အဆီၣ်ထွဲဝဲအဖိခွါဒ်သိး ကအိၣ်ဒီးတၢ်ပာ်ထီၣ်ထီသးအဂီၢ်လီၤ. တၢ်ဆၢကတီၢ် လဲၤပူၤကွံာ်ဝဲဒီး နီၢ်အံၣ်အု အိၣ်ဖျဲၣ်ထီၣ်ဝဲ ဖိခွါလၢအသီတဂၤလီၤ. ဘၣ်ဆၣ်ပထံၣ်ဘၣ်လၢ အဝဲတပတြၢၤဝဲအဖိခွါတဂၤအံၤ နီတစဲးဘၣ်. ဒီးအဝဲသ့ၣ်ယုၢ်ဝဲအမံၤလၢ စီၤဟ့းဘ့းလးလီၤ. မံၤအံၤအခီပညီမ့ၢ်ဝဲ “ကသါလီၤ” မ့တမ့ၢ် “တၢ်ကလီကလီ” န့ၣ်လီၤ. (၁ မိၤ. ၄:၂) မ့ၢ်လၢအဝဲသ့ၣ် ယုၢ်န့ၢ်အဖိခွါတဂၤအံၤ အမံၤဒ်အံၤအဃိ ဖျါလၢအဝဲသ့ၣ်မုၢ်လၢ်တၢ်လၢ စီၤကၤယံၣ်အအိၣ် အါန့ၢ်ဒံးစီၤဟ့းဘ့းလးအအိၣ်န့ၣ်လီၤ. ၉. မိၢ်ပၢ်လၢမုၢ်မဆါတနံၤအံၤ မၤလိန့ၢ်တၢ်လၢ မိၢ်ပၢ်အဆိကတၢၢ်ခံဂၤအအိၣ် သ့ဝဲဒ်လဲၣ်.၉ မိၢ်ပၢ်လၢမုၢ်မဆါတနံၤအံၤ မၤလိန့ၢ်တၢ်လၢ မိၢ်ပၢ်အဆိကတၢၢ်ခံဂၤအအိၣ်သ့ဝဲလီၤ. ခီဖျိလၢ သုတၢ်စံးတၢ်ကတိၤ ဒီးသုသကဲာ်ပဝးအဃိ မ့ၢ်သုသိၣ်လိသုဖိတဖၣ် ဒ်သိးအဝဲသ့ၣ်ကအိၣ်ဒီး သးလၢအဲၣ်ဒိးဒိၣ်စိလၢ ပှၤဂၤအဖီခိၣ်, တၢ်ပာ်ထီၣ်ထီသး, ဒီးတၢ်အဲၣ်လီၤထဲသးဧါ. မ့တမ့ၢ် မ့ၢ်သုသိၣ်လိသုဖိဒ်သိး အကအဲၣ်ယဟိဝၤယွၤ ဒီးသုးဘူးအသးလၢအအိၣ်ဧါ. လီၤသးအုးဒိၣ်မးလၢ နီၢ်အံၣ်အုဒီးစီအၤဒၣ် တသိၣ်လိဝဲအဖိ ဒ်သိးအကအဲၣ်ယွၤဘၣ်. ဘၣ်ဆၣ်အဖိအလံၤတဖၣ် အိၣ်ဒီးတၢ်မုၢ်လၢ်လၢ ကကဲထီၣ်ဝဲယွၤအတံၤသကိးန့ၣ်လီၤ.၁၀,၁၁. စီၤဟ့းဘ့းလးဒီးစီၤကၤယံၣ်န့ၣ် ဖံးအီၣ်မၤအီၣ်တၢ်မနုၤလဲၣ်. ဒီးတၢ်ဂ့ၤတၢ်ဝါလၢ စီၤဟ့းဘ့းလး မၤဒိၣ်ထီၣ်ထီထီၣ်ဝဲန့ၣ် မ့ၢ်မနုၤလဲၣ်.၁၀ ဖဲဖိခွါခံဂၤအံၤ ဒိၣ်ထီၣ်ဝဲအခါ စီၤအၤဒၣ်သိၣ်လိအဝဲသ့ၣ် ဒ်သိးအဝဲသ့ၣ်ဖံးတၢ်မၤတၢ်ဒီး လုၢ်အီၣ်လုၢ်အီအဟံၣ်ဖိဃီဖိကသ့အဂီၢ်လီၤ. လၢတၢ်န့ၣ်အဃိ စီၤကၤယံၣ်ကဲထီၣ် ပှၤထူစံာ်ဖိဒီးစီၤဟ့းဘ့းလး ကဲထီၣ်ဝဲပှၤကွၢ်သိန့ၣ်လီၤ.၁၁ ဘၣ်ဆၣ် စီၤဟ့းဘ့းလးန့ၣ် တမ့ၢ်ထဲလၢ အဝဲကွၢ်ဝဲသိဖိတဖၣ်ဘၣ်, အဝဲမၤစ့ၢ်ကီးဝဲ တၢ်လၢအရ့ဒိၣ်အဂၤတမံၤလီၤ. နံၣ်တဖၣ်လဲၤပူၤကွံာ်ဒီး စီၤဟ့းဘ့းလးမၤဒိၣ်ထီၣ်ဝဲ အတၢ်နာ် တစဲးဘၣ်တစဲးလီၤ. လၢခံန့ၣ် စီၤပီလူးကွဲးဖျါထီၣ်က့ၤဝဲ စီၤဟ့းဘ့းလး အတၢ်နာ်အဂ့ၢ်န့ၣ်လီၤ. ဆိကမိၣ်ကွၢ် ပှၤဟီၣ်ခိၣ်ဖိလၢ အဒိဂ့ၤတဲာ်ဘၣ် တအိၣ်လၢအဂီၢ်နီတဂၤအဃိ စီၤဟ့းဘ့းလးမၤဒိၣ်ထီၣ် အတၢ်နာ်ယဟိဝၤယွၤကသ့ လၢကျဲဒ်လဲၣ်. စီၤဟ့းဘ့းလးမၤဒိၣ်ထီၣ်ထီထီၣ်ဝဲ အတၢ်နာ်ဒ်လဲၣ်အဂ့ၢ်န့ၣ် ပကသမံသမိးကွၢ် တၢ်ဂ့ၢ်သၢမံၤလီၤ.၁၂,၁၃. ယွၤအတၢ်ဘၣ်တ့ မၤဂၢၢ်ကျၢၤထီၣ် စီၤဟ့းဘ့းလး အတၢ်နာ်လၢကျဲဒ်လဲၣ်.၁၂ ယဟိဝၤယွၤ အတၢ်ဘၣ်တ့. ယဟိဝၤယွၤ ဆိၣ်အၢဝဲဟီၣ်ခိၣ်ဒီးဒုးမဲထီၣ်ဝဲ တၤဆှုၣ်တၤမဲဒ်သိး ပှၤဟီၣ်ခိၣ်ဖိတဖၣ် သူၣ်အီၣ်ဖျးအီၣ်တၢ် သုတညီတဂ့ၤအဂီၢ်လီၤ. ဘၣ်ဆၣ်သနာ်က့ ဒ်သိးစီၤဟ့းဘ့းလးအဟံၣ်ဖိဃီဖိ ဆဲးအိၣ်မူဝဲဆူညါကသ့အဂီၢ် ဟီၣ်ခိၣ်ဒုးမဲထီၣ်ဝဲ တၢ်မုၢ်တၢ်ဘိဒီးတၤသူတၤသၣ်တဖၣ်လီၤ. မ့မ့ၢ်တၢ်ဖိတၢ်လံၤတဖၣ်ဒ်သိးဒီး ထိၣ်ဖိလံၣ်ဖိ, ဒ့ၣ်ဖိညၣ်ဖိ, ကစၢၢ်ကလိ, ထံကျိထံကွာ်, ပီၣ်လဲၣ်ပီၣ်တြီၤ, မူကပိာ်လိၤ, တၢ်အၢၣ်, မုၢ်ဧိၤလါဧိၤဒီးဆၣ်ဧိၤဖီဧိၤတဖၣ်န့ၣ် ယဟိဝၤယွၤတဆိၣ်အၢဝဲဘၣ်. စီၤဟ့းဘ့းလးထံၣ်ဘၣ်ဝဲ ယွၤအတၢ်အဲၣ်, အတၢ်ကူၣ်သ့ဒီး အတၢ်ဂ့ၤတၢ်ဝါ ခီဖျိလၢယဟိဝၤယွၤ အတၢ်ဘၣ်တ့န့ၣ်လီၤ. (ဖး ရိမ့ၤ ၁:၂၀ တက့ၢ်.) ဖဲစီၤဟ့းဘ့းလး ဆိကမိၣ်ထံဝဲ ယွၤအတၢ်ဂ့ၤတၢ်ဝါဒီး တၢ်ဘၣ်တ့သ့ၣ်တဖၣ်အခါ အတၢ်နာ်ဒိၣ်ထီၣ်ဝဲလီၤ.ယွၤအတၢ်ဘၣ်တ့သ့ၣ်တဖၣ်န့ၣ် မၤစၢၤ စီၤဟ့းဘ့းလးဒ်သိး အတၢ်နာ်ကဒိၣ်ထီၣ်အဂီၢ်လီၤ၁၃ ပနာ်သ့သပှၢ်ကတၢၢ်လၢ စီၤဟ့းဘ့းလး ပာ်လီၤဝဲတၢ်ဆၢကတီၢ်လၢ ကဆိကမိၣ်ထံဝဲ ယဟိဝၤယွၤအဂ့ၢ်န့ၣ်လီၤ. ထံၣ်ကမှံကွၢ်လၢ စီၤဟ့းဘ့းလး ကွၢ်ထွဲဝဲအသိတဖၣ်န့ၣ်တက့ၢ်. ပှၤကွၢ်သိတဂၤန့ၣ် ကဘၣ်ဟးဝဲတၢ်လီၢ်ဖးယံၤ, ဘၣ်ခီဂာ်ဝဲကစၢၢ်ကလိ, တၢ်လူၢ်တၢ်တြီၤဒီးထံဖိကျိတဖၣ် ဒ်သိးကဃုထံၣ်န့ၢ် နီၣ်လါဟ့, ထံဒီးတၢ်လီၢ်လၢ သိဖိကအိၣ်ဘှံးအိၣ်သါဝဲအဂီၢ်လီၤ. လၢယွၤအတၢ်ဘၣ်တ့ခဲလၢာ်အကျါ, သိန့ၣ်မ့ၢ်ဆၣ်ဖိကီၢ်ဖိလၢ အအံးထွဲကွၢ်ထွဲလီၤအသး တသ့အါအါဘၣ်အဃိ ပှၤဟီၣ်ခိၣ်ဖိကဘၣ်ကဟုကယာ်အီၤလီၤ. ဒ်န့ၣ်အသိး ဘၣ်သ့ၣ်သ့ၣ်စီၤဟ့းဘ့းလး ကတူၢ်ဘၣ်ဝဲ လၢအလိၣ်ဘၣ်ပှၤတဂၤဂၤလၢ အအိၣ်ဒီးတၢ်စိတၢ်ကမီၤလၢ ကကဟုကယာ်အီၤ, ကဒီသဒၢအီၤ ဒီးကကွၢ်ထွဲအီၤစ့ၢ်ကီးလီၤ. လၢတၢ်န့ၣ်အဃိ ဖဲအဝဲဃ့ဘါထုကဖၣ်တၢ်အခါ ကတဲဖျါထီၣ်ဝဲ အတၢ်တူၢ်ဘၣ်တဖၣ်အံၤထီဘိလီၤ. ဒီးမ့ၢ်လၢအဝဲမၤဝဲ ဒ်အံၤအဃိ အတၢ်နာ်ဂၢၢ်ကျၢၤထီၣ်ဝဲလီၤ.၁၄,၁၅. ယဟိဝၤယွၤ တဲဆိပာ်စၢၤဝဲတၢ်မနုၤလဲၣ်. ဒီးတၢ်ဂ့ၢ်သ့ၣ်တဖၣ်အံၤ မၤစၢၤစီၤဟ့းဘ့းလးဒ်လဲၣ်.၁၄ ယဟိဝၤယွၤအတၢ်စံးပာ်. နီၢ်အံၣ်အုဒီးစီၤအၤဒၣ် ကတဲနၢ်ပၢၢ်အဖိတဖၣ်လၢ ဘၣ်မနုၤအဃိ ကစၢ်ယွၤဟီထီၣ်ကွံာ် အဝဲသ့ၣ်လၢ ဧ့ၤဒ့ၣ်တၤသၣ်အလီၢ်လဲၣ်. ဒီးစီၤဟ့းဘ့းလး ကဆိကမိၣ်ထံဝဲ တၢ်ဂ့ၢ်လၢ အဟဲကဲထီၣ်အသးဒီးအမိၢ်အပၢ်န့ၣ်လီၤ.၁၅ ယဟိဝၤယွၤစံးဝဲလၢ ဟီၣ်ခိၣ်အံၤ ကဘၣ်တၢ်ဆိၣ်အၢအီၤန့ၣ်လီၤ. လၢတၢ်န့ၣ်အဃိ စီၤဟ့းဘ့းလးထံၣ်ဘၣ်ဝဲ တၤဆှုၣ်တၤမဲတဖၣ် အိၣ်ဝဲလၢတၢ်လီၢ်သကုၤဆးဒးလီၤ. ဒီးယဟိဝၤယွၤစံးပာ်ဝဲလၢ တချုးလၢ နီၢ်အံၣ်အုအိၣ်ဖျဲၣ်ထီၣ်အဖိန့ၣ် အဟၢဖၢကဆါဝဲလီၤ. ဖဲစီၤဟ့းဘ့းလး အပုၢ်တဖၣ်အိၣ်ဖျဲၣ်ထီၣ်ဝဲအခါ အဝဲထံၣ်ဘၣ်ဝဲလၢ ယွၤအတၢ်ကတိၤတဖၣ်အံၤ ဟဲလၢထီၣ်ပှဲၤထီၣ်ဝဲလီၤ. တကးဒံးဘၣ် ယဟိဝၤယွၤစံးဝဲလၢ နီၢ်အံၣ်အု ကလီကီဝဲအဝၤအတၢ်အဲၣ် ဒီးအတၢ်ကဟုကယာ်န့ၣ်လီၤ. ဒီးကစၢ်ယွၤစံးစ့ၢ်ကီးဝဲလၢ စီၤအၤဒၣ်န့ၣ် ကဒိၣ်စိဝဲလၢ နီၢ်အံၣ်အုအဖီခိၣ်လီၤ. စီၤဟ့းဘ့းလး ထံၣ်ဘၣ်ဝဲလၢ အမိၢ်အပၢ်အတၢ်ရ့လိာ်သးန့ၣ် မၤအသးဒ်ယွၤစံးပာ်ဝဲအသိးန့ၣ်လီၤ. ဒီးအဝဲထံၣ်ဘၣ်ဝဲလၢ ယဟိဝၤယွၤအတၢ်ကတိၤ ကိးထံၣ်ဒဲးန့ၣ် ဟဲလၢထီၣ်ပှဲၤထီၣ်ဝဲလီၤ. လၢတၢ်န့ၣ်အဃိ စီၤဟ့းဘ့းလးနာ်ဝဲသပှၢ်ကတၢၢ်လၢ ကစၢ်ယွၤအတၢ်စံးပာ်လၢ အဘၣ်ဃးဒီးပိာ်မုၣ် “အချံအသၣ်” မ့တမ့ၢ် အစၢၤအသွဲၣ်န့ၣ် ကမၤဘၣ်ဘျီးဘၣ်ဒါက့ၤတၢ်ဂ့ၢ်ကီလၢ အဟဲကဲထီၣ်အသးလၢ ဧ့ၤဒ့ၣ်တၤသၣ်လီၢ်န့ၣ်လီၤ. —၁ မိၤ. ၃:၁၅-၁၉.၁၆,၁၇. စီၤဟ့းဘ့းလး မၤလိန့ၢ်တၢ်လၢ ယဟိဝၤယွၤအခ့ရူာ်တဖၣ် အအိၣ်ဒ်လဲၣ်.၁၆ ယဟိဝၤယွၤအခ့အပှၤတဖၣ်. စီၤဟ့းဘ့းလး တထံၣ်ဘၣ်ဝဲပှၤဟီၣ်ခိၣ်ဖိ လၢအအိၣ်ဒီးဒိဂ့ၤတဲာ်ဘၣ် လၢအဂီၢ်နီတဂၤဘၣ်. ဘၣ်ဆၣ် ဖဲန့ၣ်အဆၢကတီၢ် ပှၤလၢအအိၣ်မူလၢ ဟီၣ်ခိၣ်ချၢအံၤတမ့ၢ်ထဲပှၤဟီၣ်ခိၣ်ဖိဘၣ်. မူခိၣ်ကလူးတနီၤ အိၣ်ဝဲလၢဟီၣ်ခိၣ်ချၢစ့ၢ်ကီးလီၤ. ဖဲနီၢ်အံၣ်အုဒီး စီၤအၤဒၣ် ဘၣ်တၢ်ဟီထီၣ်ကွံာ်အီၤဝံၤအလီၢ်ခံန့ၣ် ကစၢ်ယွၤပာ်လီၤဝဲ ခ့ရူာ်တဖၣ်လၢအမ့ၢ် မူခိၣ်ကလူးလၢ အပတီၢ်ထီဒီးနးမ့ၣ်အူလၢအတရံးအသးထီဘိ လၢဧ့ၤဒ့ၣ်တၤသၣ်လီၢ် မုၢ်ထီၣ်တခီန့ၣ်လီၤ. လၢတၢ်န့ၣ်အဃိ နီၢ်အံၣ်အု, စီၤအၤဒၣ် ဒီးအဝဲသ့ၣ်အဖိအလံၤသ့ၣ်တဖၣ် က့ၤနုာ်လီၤဆူ ဧ့ၤဒ့ၣ်တၤသၣ်အလီၢ်တန့ၢ်လၢၤဘၣ်.—ဖး၁မိၤၡ့၃:၂၄ တက့ၢ်.၁၇ စီၤဟ့းဘ့းလးထံၣ်ဘၣ်ဝဲခ့ရူာ်တဖၣ် စးထီၣ်လၢအဝဲမ့ၢ် ဖိသၣ်အဆၢကတီၢ် ဒီးတုၤလီၤလၢအနီၢ်ဒိၣ်ထီၣ်တစုအဃိ အဝဲကတူၢ်ဘၣ်ဝဲဒ်လဲၣ်န့ၣ် ဆိကမိၣ်ကွၢ်တက့ၢ်. အဒိ ခ့ရူာ်တဖၣ်မၤကဲထီၣ် အက့ၢ်အဂီၤ ဒ်ပှၤဟီၣ်ခိၣ်ဖိအသိးအဃိ စီၤဟ့းဘ့းလးထံၣ်ဘၣ်ဝဲလၢ အဝဲသ့ၣ်မ့ၢ် ပှၤလၢအဂံၢ်ဆူၣ်ဘါဆူၣ်ဒိၣ်မးန့ၣ်လီၤ. တကးဒံးဘၣ် နးမ့ၣ်အူလၢ အတရံးအသးထီဘိန့ၣ် မ့ၢ်တၢ်လၢအလီၤကမၢကမၣ်လၢ အဂီၢ်လီၤ. စးထီၣ်လၢမုၢ်ဂီၤတုၤလီၤလၢ မုၢ်နၤ, တသီဝံၤတသီ, တၢ်ဆၢကတီၢ်လဲၤပူၤကွံာ်အနံၣ်လၢအဆံ ဘၣ်ဆၣ် စီၤဟ့းဘ့းလး ထံၣ်ဘၣ်ဝဲလၢ ခ့ရူာ်တဖၣ်န့ၣ် တၢ်တကၢၣ်အသးဘၣ်, တပာ်တ့ၢ်ကွံာ်အမူဒါဘၣ် ဒီးဆၢထၢၣ်ဝဲလၢအလီၢ်ထီဘိန့ၣ်လီၤ. လၢတၢ်န့ၣ်အဃိ စီၤဟ့းဘ့းလးသ့ၣ်ညါဘၣ်ဝဲလၢ ယဟိဝၤယွၤ အိၣ်ဒီးအခ့အပှၤ လၢအတီတဖၣ်န့ၣ်လီၤ. စီၤဟ့းဘ့းလး အဟံၣ်ဖိဃီဖိတဖၣ် တတီတလိၤ ဒီးတဒိကနၣ်ယဟိဝၤယွၤ အကလုၢ်ဘၣ်. ဘၣ်ဆၣ် အဝဲထံၣ်ဘၣ်ဝဲခ့ရူာ်တဖၣ် အိၣ်ဒီးတၢ်သးတီ ဒီးဒိကနၣ်ဝဲယဟိဝၤယွၤအကလုၢ်လီၤ. ဒီးခ့ရူာ်တဖၣ်အဒိအတဲာ်န့ၣ် မၤစၢၤစီၤဟ့းဘ့းလး ဒ်သိးအတၢ်နာ် ကဂၢၢ်ကျၢၤထီၣ်ဝဲအဂီၢ်လီၤ.လၢစီၤဟ့းဘ့းလး အတၢ်အိၣ်မူဒီတစိၤန့ၣ် အဝဲထံၣ်ဘၣ်ဝဲခ့ရူာ်တဖၣ် အိၣ်ဒီးတၢ်သးတီ ဒီးတၢ်ဒိကနၣ်ယဟိဝၤယွၤအကလုၢ်လီၤ၁၈. မုၢ်မဆါတနံၤအံၤ ပမၤဂၢၢ်ကျၢၤထီၣ် ပတၢ်နာ်သ့လၢကျဲဒ်လဲၣ်.၁၈ စီၤဟ့းဘ့းလး ဆိကမိၣ်ထံဝဲ ယဟိဝၤယွၤအတၢ်ဘၣ်တ့ ဒီးအတၢ်စံးပာ်အဃိ အတၢ်နာ်ဂၢၢ်ကျၢၤထီၣ်ဝဲလီၤ. ဒီးခ့ရူာ်တဖၣ် အဒိအတဲာ်လၢအဂ့ၤန့ၣ် ကဲထီၣ်တၢ်မၤစၢၤလၢ အဂီၢ်စ့ၢ်ကီးလီၤ. ပဝဲသ့ၣ်စ့ၢ်ကီး ပမၤလိန့ၢ်တၢ်လၢ စီၤဟ့းဘ့းလး အအိၣ်အါမးလီၤ. မုၢ်မဆါတနံၤအံၤ ပှၤသးစၢ်တဖၣ်အဟံၣ်ဖိဃီဖိ မ့ၢ်တပာ်လီၤဒိတဲာ်လၢအဂ့ၤ ဘၣ်ဆၣ် အဝဲသ့ၣ်မၤဒိၣ်ထီၣ် အတၢ်နာ်လၢယဟိဝၤယွၤ အဖီခိၣ်သ့ဝဲလီၤ. ခဲအံၤ ပမၤဂၢၢ်ကျၢၤထီၣ်ပတၢ်နာ် သ့ခီဖျိလၢပဆိကမိၣ်ထံ ယွၤအတၢ်ဘၣ်တ့ လၢအအိၣ်ဝးတရံးပှၤ အကလုာ်ကလုာ်န့ၣ်လီၤ. အဂၤတမံၤန့ၣ် ပအိၣ်ဒီးလံာ်စီဆှံ ဒီးပှၤဟီၣ်ခိၣ်ဖိတဖၣ်လၢ အဒိဂ့ၤတဲာ်ဘၣ်န့ၣ်လီၤ.၁၉. စီၤဟ့းဘ့းလး နၢ်ပၢၢ်ထီၣ်ဝဲ တၢ်ဂ့ၢ်မနုၤလဲၣ်.၁၉ စီၤဟ့းဘ့းလး အတၢ်နာ်ဒံးယံာ်ဒံးအါထီၣ်ဝဲလီၤ. လၢတၢ်န့ၣ်အဃိ အဝဲဃုကျဲလၢ အကပာ်ဖျါထီၣ် အတၢ်နာ်ခီဖျိလၢ တၢ်မၤန့ၣ်လီၤ. ဘၣ်ဆၣ် စီၤဟ့းဘ့းလး မ့ၢ်ပှၤဟီၣ်ခိၣ်ဖိအဃိ အဝဲဟ့ၣ်ထီၣ်ဝဲ တၢ်ဟ့ၣ်လၢအကဲဘျုးလၢ ကစၢ်ယွၤအဂီၢ် ကအိၣ်ဝဲတမံၤမံၤဧါ. ယဟိဝၤယွၤ မ့ၢ်တၢ်ဘၣ်တ့ကစၢ်အဃိ အဝဲတလိၣ်ဘၣ် ပှၤဟီၣ်ခိၣ်ဖိအတၢ်ဟ့ၣ် ဒီးအတၢ်မၤစၢၤဘၣ်. ဘၣ်ဆၣ် လၢခံန့ၣ်စီၤဟ့းဘ့းလး နၢ်ပၢၢ်ထီၣ်ဝဲလၢ အဝဲမ့ၢ်ဟ့ၣ်တၢ်လၢအဂ့ၤကတၢၢ် လၢတၢ်သးအိၣ်အပူၤန့ၣ် ယဟိဝၤယွၤလၢ အပှဲၤဒီးတၢ်အဲၣ်တၢ်ကွံတဂၤအံၤ ကသးခုဝဲလီၤ.စီၤဟ့းဘ့းလး လုၢ်ထီၣ်တၢ်လၢတၢ်နာ်အပူၤ– မ့မ့ၢ်စီၤကၤယံၣ်န့ၣ် တလုၢ်ထီၣ်တၢ်လၢ တၢ်နာ်အပူၤဘၣ်၂၀,၂၁. စီၤကၤယံၣ်ဒီးစီၤဟ့းဘ့းလး လုၢ်ထီၣ်တၢ်မနုၤလၢ ယဟိဝၤယွၤအအိၣ်လဲၣ်. ဒီးကစၢ်ယွၤ စံးဆၢက့ၤအဝဲသ့ၣ်ဒ်လဲၣ်.၂၀ စီၤဟ့းဘ့းလး ဃုထၢထီၣ်ဝဲသိအဝဲၢ်ကိ လၢအဂ့ၤကတၢၢ်တဖၣ် ဒ်သိးကလုၢ်ထီၣ်ဝဲဆူ ကစၢ်ယွၤအအိၣ်န့ၣ်လီၤ. တကတီၢ်ဃီန့ၣ် စီၤကၤယံၣ်စ့ၢ်ကီး ပာ်ဖှိၣ်ထီၣ်ဝဲတၤသူတၤသၣ်လၢ အသူၣ်ဝဲတဖၣ် ဒီးလုၢ်ထီၣ်ဝဲဆူ ယွၤအအိၣ်ဒ်သိး အကဒိးန့ၢ်ဘၣ်ဝဲတၢ်ဆိၣ်ဂ့ၤအဂီၢ်လီၤ. ဘၣ်ဆၣ်သနာ်က့ အတၢ်ပာ်သူၣ်ပာ်သးန့ၣ် တလီၤဂာ်ဒီး စီၤဟ့းဘ့းလးဘၣ်. ဖဲအဝဲသ့ၣ်ခံဂၤ ဟ့ၣ်လုၢ်ထီၣ်တၢ်အဆၢကတီၢ်န့ၣ် တၢ်မၤအသးဒ်လဲၣ်.၂၁ ဘၣ်သ့ၣ်သ့ၣ် စီၤအၤဒၣ်အဖိခွါခံဂၤအံၤ သူဝဲတၢ်လုၢ်လီၢ်ဒီးမ့ၣ်အူ လၢကလုၢ်ထီၣ်တၢ်အဂီၢ်န့ၣ်လီၤ. စီၤဟ့းဘ့းလးဒီးစီၤကၤယံၣ်န့ၣ် ကလဲၤလုၢ်ထီၣ်တၢ်ဖဲ ခ့ရူာ်တဖၣ်ထံၣ်ဝဲသ့အလီၢ်န့ၣ်လီၤ. ဖဲန့ၣ်အဆၢကတီၢ် လၢဟီၣ်ခိၣ်ချၢအံၤ ပှၤလၢအမၤတၢ်လၢ ယဟိဝၤယွၤအခၢၣ်စးန့ၣ် အိၣ်ဒၣ်ထဲခ့ရူာ်တဖၣ်အံၤလီၤ. ဒီးယဟိဝၤယွၤ စံးဆၢက့ၤ စီၤဟ့းဘ့းလးဒီးစီၤကၤယံၣ်ဒ်လဲၣ်. လံာ်စီဆှံစံးဝဲလၢ– “ဘၣ်ယွၤအသးလၢ စီၤဟ့းဘ့းလးဒီးအတၢ်မၤဘူၣ်လီၤ.” (၁ မိၤ. ၄:၄) ကစၢ်ယွၤ ဘၣ်သူၣ်ဘၣ်သးဝဲ စီၤဟ့းဘ့းလးအတၢ်လုၢ်ထီၣ် ဘၣ်ဆၣ် အဝဲပာ်ဖျါထီၣ်ဝဲလၢကျဲဒ်လဲၣ်န့ၣ် လံာ်စီဆှံတတဲဝဲဘၣ်.၂၂,၂၃. ဘၣ်မနုၤအဃိ ယဟိဝၤယွၤဘၣ်အသးလၢ စီၤဟ့းဘ့းလး အတၢ်ဟ့ၣ်လုၢ်ထီၣ်လဲၣ်.၂၂ ဘၣ်မနုၤအဃိ ကစၢ်ယွၤဘၣ်အသး လၢစီၤဟ့းဘ့းလး အတၢ်လုၢ်ထီၣ်လဲၣ်. ခီဖျိလၢ အတၢ်ဟ့ၣ်လုၢ်ထီၣ်ဂ့ၤဝဲအဃိဧါ. ဆၣ်ဖိကီၢ်ဖိန့ၣ် မ့ၢ်ကစၢ်ယွၤအတၢ်ဘၣ်တ့လၢအိၣ်ဒီး သးသမူန့ၣ်လီၤ. ဒီးတချုးလၢစီၤဟ့းဘ့းလး ဟ့ၣ်လုၢ်ထီၣ်ဆၣ်ဖိကီၢ်ဖိန့ၣ် အဝဲလူလီၤကွံာ်ဝဲအသွံၣ်လီၤ. အဝဲဟ့ၣ်လုၢ်ထီၣ်ဝဲဒ်အံၤအဃိ သွံၣ်အလုၢ်အပှ့ၤအိၣ်ဝဲထဲလဲၣ်န့ၣ် မ့ၢ်အဝဲနၢ်ပၢၢ်ဝဲစ့ၢ်ကီးဧါ. နံၣ်လၢအကယၤတဖၣ် လဲၤပူၤကွံာ်ဝံၤအလီၢ်ခံ ယဟိဝၤယွၤ မၤလိာ်ဝဲလၢ ပှၤကလုၢ်ထီၣ်ဝဲ သိဖိလၢအလၢအပှဲၤတဒုန့ၣ်လီၤ. ဒီးတၢ်လုၢ်ထီၣ်တခါအံၤန့ၣ် ဒိလီၤဝဲလၢ “ယွၤအသိဖိ” လၢအမ့ၢ် အဖိခွါလၢအလၢအပှဲၤ အတၢ်လုၢ်ထီၣ်သးန့ၣ်လီၤ. (ယိၤဟၣ် ၁:၂၉; ၂ မိၤ. ၁၂:၅-၇) ဘၣ်ဆၣ် ဘၣ်သ့ၣ်သ့ၣ် စီၤဟ့းဘ့းလး တနၢ်ပၢၢ်တၢ်ဂ့ၢ်သ့ၣ်တဖၣ်အံၤအါအါဘၣ်.၂၃ ပသ့ၣ်ညါလၢ စီၤဟ့းဘ့းလးန့ၣ် လုၢ်ထီၣ်ဝဲ တၢ်လၢအဂ့ၤကတၢၢ်န့ၣ်လီၤ. တမ့ၢ်ထဲ ယဟိဝၤယွၤ ဘၣ်အသးလၢ စီၤဟ့းဘ့းလး အတၢ်လုၢ်ထီၣ်တခါဘၣ်, ကစၢ်ယွၤကွၢ်ဝဲ အတၢ်ပာ်သူၣ်ပာ်သးစ့ၢ်ကီးလီၤ. ယဟိဝၤယွၤ ဘၣ်သူၣ်ဘၣ်သးဝဲ စီၤဟ့းဘ့းလး အတၢ်ဟ့ၣ်လုၢ်ထီၣ် မ့ၢ်လၢအဝဲအဲၣ်ယဟိဝၤယွၤဒီးနာ်အီၤအဃိလီၤ.၂၄. (က)ဘၣ်ဃးဒီးစီၤကၤယံၣ် အတၢ်လုၢ်ထီၣ်န့ၣ် ပတဲလၢအတကြၢးဝဲဘၣ်ဝဲန့ၣ် ကသ့စ့ၢ်ကီးဧါ. (ခ)စီၤကၤယံၣ် လီၤဂာ်ဒီးပှၤအါဂၤ လၢမုၢ်မဆါတနံၤအံၤဒ်လဲၣ်.၂၄ မ့မ့ၢ်စီၤကၤယံၣ် အတၢ်ပာ်သူၣ်ပာ်သးန့ၣ် လီၤဆီဒီးစီၤဟ့းဘ့းလးဒိၣ်မးလီၤ. လၢတၢ်န့ၣ်အဃိ လံာ်စီဆှံစံးဝဲလၢ “စီၤကၤယံၣ်ဒီး အတၢ်မၤဘူၣ်န့ၣ်” တဘၣ်ယဟိဝၤယွၤအသးဘၣ်. (၁ မိၤ. ၄:၅) ဘၣ်ဃးဒီးစီၤကၤယံၣ် အတၢ်လုၢ်ထီၣ်န့ၣ် ပတဲလၢအတကြၢးဝဲဘၣ်ဝဲန့ၣ် ကသ့စ့ၢ်ကီးဧါ. တသ့ဘၣ်. လၢခံန့ၣ် ယွၤအတၢ်သိၣ်တၢ်သီ ပာ်ဖျါထီၣ်ဝဲလၢ ကစၢ်ယွၤဟ့ၣ်အခွဲးလၢ ပှၤအံၣ်စရ့လးဖိတဖၣ် ကလုၢ်ထီၣ်တၢ်လၢ တၤသူတၤသၣ်စ့ၢ်ကီးလီၤ. (၃ မိၤ. ၆:၁၄, ၁၅) ကစၢ်ယွၤတတူၢ်လိာ်ဝဲ စီၤကၤယံၣ်အတၢ်ဟ့ၣ်လုၢ်ထီၣ်မ့ၢ်လၢ “အတၢ်မၤဒၣ်ဝဲမ့ၢ်အအၢအသီ” အဃိန့ၣ်လီၤ. (ဖး ၁ယိၤဟၣ် ၃:၁၂ တက့ၢ်.) ပှၤအါဂၤလၢ မုၢ်မဆါတနံၤအံၤ ဆိကမိၣ်ဝဲလၢ အဝဲသ့ၣ် မ့ၢ်လဲၤထီၣ်ဘါယွၤန့ၣ်လၢပှဲၤလံ. ဒီးစီၤကၤယံၣ်စ့ၢ်ကီး အတၢ်ဆိကမိၣ် လီၤဂာ်ဒ်န့ၣ်လီၤ. ဘၣ်ဆၣ် စီၤကၤယံၣ်တအဲၣ် ယဟိဝၤယွၤဒီးတနာ်အီၤန့ၣ် တယံာ်တမီၢ် အိၣ်ဖျါထီၣ်ဝဲလၢ အတၢ်ဖံးတၢ်မၤအပူၤလီၤ.၂၅,၂၆. ယဟိဝၤယွၤ ဟ့ၣ်ပလီၢ် စီၤကၤယံၣ်ဒ်လဲၣ်. ဒီးစီၤကၤယံၣ် မၤဆၢက့ၤဝဲဒ်လဲၣ်.၂၅ ဖဲစီၤကၤယံၣ် သ့ၣ်ညါဝဲလၢ ယဟိဝၤယွၤတဘၣ်သူၣ်ဘၣ်သး အတၢ်ဟ့ၣ်လုၢ်ထီၣ်အခါ မ့ၢ်အဝဲကွၢ်လိမၤဒိးဝဲ စီၤဟ့းဘ့းလး အဒိအတဲာ်စ့ၢ်ကီးဧါ. တကွၢ်လိဝဲဘၣ်. လၢန့ၣ်အမဲာ်ညါ အဝဲသူၣ်ဒိၣ်သးဖျိးထီၣ်အပုၢ် ဒီးသးဟ့အီၤဖးဆါညါ. ဖဲယဟိဝၤယွၤ ထံၣ်ဘၣ်ဝဲစီၤကၤယံၣ်အိၣ်ဒီး တၢ်ပာ်သူၣ်ပာ်သး လၢအတကြၢးတဘၣ်အခါ ကစၢ်ယွၤဂုာ်ကျဲးစၢးမၤစၢၤအီၤ ဒ်သိးအကဆီတလဲကွံာ် အတၢ်ပာ်သူၣ်ပာ်သး လၢအတဂ့ၤအံၤန့ၣ်လီၤ. ဒီးကစၢ်ယွၤ ဟ့ၣ်ပလီၢ်အီၤဒ်သိး အတၢ်သးက့ၣ်န့ၣ် သုတဆှၢအီၤလၢ တၢ်ဒဲးဘးအကျဲတဂ့ၤအဂီၢ်လီၤ. တကးဒံးဘၣ် ကစၢ်ယွၤစံးဘၣ်အီၤလၢ နမ့ၢ်ဆီတလဲ နတၢ်ပာ်သူၣ်ပာ်သးန့ၣ် တၢ်က “ပာ်ထီၣ်ထီနၤ” လီၤ.—၁ မိၤ. ၄:၆, ၇.၂၆ စီၤကၤယံၣ်တတူၢ်လိာ် ကစၢ်ယွၤ အတၢ်သိၣ်က့ၤသီက့ၤအီၤဘၣ်. ဒီးအဝဲကွဲမုာ်အပုၢ်လၢ ကလဲၤဒီးအီၤ လၢပျီပူၤလီၤ. မ့ၢ်လၢစီၤဟ့းဘ့းလး နာ်န့ၢ်အကၠီအဃိ အဝဲလဲၤဃုာ်ဒီးအီၤလီၤ. ဖဲန့ၣ်အခါ စီၤကၤယံၣ်တီၢ်ဝဲအပုၢ် တုၤအသံလီၤ. (၁ မိၤ. ၄:၈) လၢတၢ်န့ၣ်အဃိ စီၤဟ့းဘ့းလး မ့ၢ်ပှၤအဆိကတၢၢ်တဂၤ လၢအတူၢ်ဘၣ် တၢ်မၤအၢမၤသီ ခီဖျိလၢ အတၢ်နာ်အဃိန့ၣ်လီၤ. အဝဲသံဘၣ်ဆၣ် ကစၢ်ယွၤတသးပ့ၤနီၣ်အီၤဘၣ်.၂၇. (က)ဘၣ်မနုၤအဃိ ပနာ်သ့လၢစီၤဟ့းဘ့းလး ကဂဲၤဆၢထၢၣ်သမူထီၣ်က့ၤလဲၣ် (ခ)ဒ်သိးပကထံၣ်ဘၣ် စီၤဟ့းဘ့းလးအဂီၢ် ပကဘၣ်မၤဒ်လဲၣ်.၂၇ လံာ်စီဆှံပာ်ဖျါထီၣ်ဝဲလၢ စီၤဟ့းဘ့းလးအသွံၣ်ကိးထီၣ် ယဟိဝၤယွၤ လၢကဟ့ၣ်ကၣ်က့ၤတၢ် လၢတၢ်စံၣ်ညီၣ်တီအဂီၢ်လီၤ. ဒီးကစၢ်ယွၤဟ့ၣ်ကၣ်က့ၤတၢ်လၢ စီၤဟ့းဘ့းလးအဂီၢ် ဒီးစံၣ်ညီၣ်ဝဲ စီၤကၤယံၣ်လီၤ. (၁ မိၤ. ၄:၉-၁၂) စီၤဟ့းဘ့းလးအတၢ်နာ်န့ၣ် ကတိၤတၢ်ဒီးပှၤတုၤလီၤလၢ မုၢ်မဆါတနံၤအံၤလီၤ. ဖဲစီၤဟ့းဘ့းလး ဘၣ်တၢ်မၤသံအီၤအခါ အသးနံၣ်အိၣ်ဝဲထဲ အနံၣ်တကယၤဃၣ်ဃၣ်န့ၣ်လီၤ. ပမ့ၢ်ထိၣ်သတြီၤအသးနံၣ်ဒီး ပှၤလၢအအိၣ်မူဖဲအစိၤန့ၣ် အဝဲအိၣ်မူဘၣ်ဝဲ တယံာ်ဘၣ်. ဘၣ်ဆၣ် တချုးလၢစီၤဟ့းဘ့းလးသံဝဲအခါန့ၣ် အဝဲသ့ၣ်ညါဝဲလၢ အပၢ်ယဟိဝၤယွၤလၢမူခိၣ် အဲၣ်အီၤဒီးဘၣ်အသးလၢအီၤလီၤ. (ဧ့ၤ. ၁၁:၄) လၢတၢ်န့ၣ်အဃိ ပနာ်သ့လၢ ယွၤကသ့ၣ်နီၣ်ထီၣ်က့ၤ စီၤဟ့းဘ့းလး ဒီးဖဲဟီၣ်ခိၣ်ကဲထီၣ် ပၤရဒံစူးအဆၢကတီၢ်န့ၣ် အဝဲကဂဲၤဆၢထၢၣ်သမူထီၣ်က့ၤဝဲလီၤ. (ယိၤဟၣ် ၅:၂၈, ၂၉) မ့ၢ်နအဲၣ်ဒိး ထံၣ်လိာ်သး ဒီးအီၤလၢတၢ်လီၢ်ဖဲန့ၣ်ဧါ. နမ့ၢ်ပာ်လီၤနသးဂၢၢ်ဂၢၢ်ကျၢၤကျၢၤလၢ နကကွၢ်လိမၤဒိး စီၤဟ့းဘ့းလးအတၢ်နာ်န့ၣ် နကထံၣ်လိာ်သးဒီးအီၤ လၢဟီၣ်ခိၣ်ပၤရဒံစူးအပူၤ သပှၢ်ကတၢၢ်လီၤ.ပှၤဟီၣ်ခိၣ်ဖိတဂၤ ကအိၣ်မူဘၣ် ၃၆၅ နံၣ် ဒုတလီၤနာ်နီတစဲးဘၣ်. မ့ၢ်လၢအတၢ်အိၣ်မူထီန့ၢ်ဒံးပှၤလၢ အအိၣ်မူလၢမုၢ်မဆါတနံၤအံၤလွံၢ်စးညါလီၤ. ဘၣ်ဆၣ် ပမ့ၢ်ထိၣ်သတြီၤကွၢ်ဒီး ပှၤလၢအအိၣ်မူဖဲန့ၣ်အခါ စီၤဃနိာ်အသးတပှၢ်ထဲန့ၣ်ညါဘၣ်. ပူၤကွံာ်အနံၣ်ယဲၢ်ကထိဘျဲၣ်န့ၣ် ပှၤဟီၣ်ခိၣ်ဖိတဖၣ်အသးသမူထီန့ၢ်ဒံး ပှၤလၢအအိၣ်မူဘၣ်လၢဆၢကတီၢ်ခဲအံၤလီၤ. အဒိ ဖဲစီၤဃနိာ်အိၣ်ဖျဲၣ်ထီၣ်ဝဲအခါ ပှၤဟီၣ်ခိၣ်ဖိအဆိကတၢၢ်တဂၤလၢ အမ့ၢ်စီၤအၤဒၣ်န့ၣ် အသးနံၣ်အိၣ်ဝဲ ၆၀၀ ဘျဲၣ်လံဒီး အဝဲဆဲးအိၣ်မူဒံးဝဲအနံၣ် ၃၀၀ န့ၣ်လီၤ. စီၤအၤဒၣ်အစၢၤအသွဲၣ်တနီၤနီၤ အိၣ်မူဘၣ်ယံာ်န့ၢ်ဒံး စီၤအၤဒၣ်န့ၣ်လီၤ. အဃိ စီၤဃနိာ်မ့ၢ်အိၣ်ဝဲအနံၣ် ၃၆၅ သနာ်က့ ဘၣ်သ့ၣ်သ့ၣ် အသးကဖျါစၢ်ဒံးဝဲလီၤ. ဒီးတၢ်ခဲလၢာ်မ့ၢ်လဲၤအသးဂ့ၤဂ့ၤဘၣ်ဘၣ်န့ၣ် အဝဲကဆဲးအိၣ်မူဘၣ်ဒံး အနံၣ်အါမးလီၤ. ဘၣ်ဆၣ် တၢ်ဂ့ၢ်ကီကဲထီၣ်အသးတခါလီၤ.ခဲအံၤန့ၣ်စီၤဃနိာ် အတၢ်အိၣ်မူ လီၤဘၣ်ယိၣ်ဝဲဒိၣ်မးလံ. အဝဲတဲဘၣ်ကစၢ်ယွၤ အတၢ်ကစီၣ်လၢ ပှၤကမျၢၢ်အအိၣ်ဘၣ်ဆၣ် အဝဲသ့ၣ်တဘၣ်အသးလၢ တၢ်ကစီၣ်အံၤနီတစဲးဘၣ်. စီၤဃနိာ်ကထံၣ်ဘၣ်ဝဲလၢ ပှၤသ့ၣ်တဖၣ်န့ၣ်သးပှံၢ်ထီၣ်အီၤဒီး အဝဲသ့ၣ်အမဲာ်သၣ် ထီၣ်လါဝဲလီၤ. ပှၤကမျၢၢ်တဖၣ်အံၤသးဟ့အီၤ, ကနၣ်အတၢ်ကစီၣ် တမုာ်နီတစဲးဘၣ်ဒီး သးဆါဝဲကစၢ်ယွၤ ခီဖျိလၢ အဆှၢလီၤစီၤဃနိာ်န့ၣ်လီၤ. ပှၤလၢအအၢအသီသ့ၣ်တဖၣ်အံၤ မၤဆါယဟိဝၤယွၤ တသ့ဘၣ် ဘၣ်ဆၣ် အဝဲသ့ၣ်အဲၣ်ဒိးမၤဆူၣ်မၤစိး စီၤဃနိာ်သပှၢ်ကတၢၢ်လီၤ. အဃိ ထံၣ်တမှံကွၢ်လၢ စီၤဃနိာ်ဘၣ်ဃ့ၢ်ပူၤဖျဲးအသးလၢ အသးသမူအဂီၢ်တက့ၢ်. ဘၣ်သ့ၣ်သ့ၣ် အဝဲကဆိကမိၣ်ဝဲလၢ တၢ်မ့ၢ်ကဲထီၣ်အသးဒီးယၤဒ်အံၤသၢပျၢၤဒု မ့ၢ်ယကထံၣ်ဘၣ်က့ၤယဟံၣ်ဖိဃီဖိဒံးဧါ. မ့ၢ်အဝဲဆိကမိၣ်ထီၣ်အမါ, အဖိမုၣ်ဒီးအဖိခွါစီၤမသူၤၡလၤ မ့တမ့ၢ် အလံၤခွါစီၤလ့ၤမ့းအဂ့ၢ်ဧါ. (၁မိၤၡ့ ၅:၂၁-၂၃,၂၅) မ့ၢ်စီၤဃနိာ်အကျဲကတၢၢ်လံဧါ.ပတသ့ၣ်ညါဘၣ်စီၤဃနိာ်အဂ့ၢ်အါအါဘၣ်. မ့ၢ်လၢလံာ်စီဆှံအဆၢလၢ အပာ်ဖျါထီၣ်စီၤဃနိာ်အဂ့ၢ်န့ၣ် အိၣ်ဝဲထဲသၢတီၤလီၤ. (၁မိၤၡ့ ၅:၂၁-၂၄; ဧ့ၤဘြံၤ ၁၁:၅; ယူဒၤ ၁၄,၁၅) ဘၣ်ဆၣ် လံာ်စီဆှံအဆၢတဖၣ်အံၤ ပာ်ဖျါထီၣ်န့ၢ်ပှၤလၢ စီၤဃနိာ်အိၣ်ဒီးတၢ်နာ်လၢအဂၢၢ်အကျၢၤလီၤ. မ့ၢ်နဘၣ်လုၢ်အီၣ်လုၢ်အီနဟံၣ်ဖိဃီဖိဧါ. ဒ်သိးနကမၤတၢ်လၢအဘၣ်အဂီၢ် မ့ၢ်အကီလၢနဂီၢ်ဧါ. မ့မ့ၢ်ဒ်န့ၣ်န့ၣ် နမၤလိန့ၢ်တၢ်လၢ စီၤဃနိာ်အအိၣ်သ့ဝဲလီၤ.ဖဲစီၤဃနိာ်အိၣ်မူဝဲအဆၢကတီၢ်န့ၣ် ပှၤဟီၣ်ခိၣ်ဖိတဖၣ် မၤတၢ်အၢတၢ်သီအါမးလီၤ. စးထီၣ်လၢစီၤအၤဒၣ်တုၤလီၤလၢ စီၤဃနိာ်န့ၣ် အိၣ်ဝဲနွံစိၤလီၤ. ဖဲန့ၣ်အခါ ပှၤဟီၣ်ခိၣ်ဖိတဖၣ်န့ၣ် တယံၤထီၣ်ဒီးတၢ်အိၣ်မူအလၢအပှဲၤ လၢစီၤအၤဒၣ်ဒီးနီၢ်အံၣ်အု မၤလီၤမၢ်ကွံာ်ဝဲအဃိ ပှၤဟီၣ်ခိၣ်ဖိအသးသမူ ထီဒံးဝဲလီၤ. ဘၣ်ဆၣ် လၢနီၢ်သးဒီး လုၢ်လၢ်သကဲာ်ပဝးတခီန့ၣ် လဲၤတပျာ်ဖးယံၤလံ. တၢ်မၤဆူၣ်မၤစိးအိၣ်ဝဲအါမးလီၤ. တၢ်မၤဆူၣ်မၤစိးန့ၣ် စးထီၣ်အသးဖဲပှၤခံစိၤတစိၤလီၤ. ဖဲန့ၣ်အခါ စီၤကၤယံၣ်မၤသံအပုၢ် စီၤဟ့းဘ့းလးလီၤ. ဒီးဖျါလၢစီၤကၤယံၣ် အစၢၤအသွဲၣ်တဂၤ ပာ်ကဖၢလၢအသး မ့ၢ်လၢအသးဆူၣ်လၢ ကမၤဆူၣ်မၤစိးတၢ်ဒီး ဟ့ၣ်ကၣ်တၢ်အါန့ၢ်ဒံးစီၤကၤယံၣ်လီၤ. မ့မ့ၢ်ဖဲပှၤသၢစိၤတစိၤန့ၣ် တၢ်အၢတၢ်သီဟဲပၢၢ်ထီၣ်လၢ အသီတခါလီၤ. ဖဲန့ၣ်အဆၢကတီၢ် ပှၤစးထီၣ်ကိးဝဲယဟိဝၤယွၤအမံၤ ဘၣ်ဆၣ် တမ့ၢ်လၢတၢ်ယူးယီၣ်ပာ်ကဲအပူၤဘၣ်. ဖျါလၢအဝဲသ့ၣ်ကတိၤထီဒါ ယွၤအမံၤစီဆှံဒီး သူအီၤလၢတၢ်တပာ်ကဲအပူၤလီၤ.—၁မိၤၡ့ ၄:၈, ၂၃-၂၆.ဖဲစီၤဃနိာ်အစိၤန့ၣ် တၢ်ဘူၣ်ထီၣ်ဘါထီၣ်လၢအကမၣ် ရၤလီၤအသးအါမးလီၤ. အဃိ ဖဲစီၤဃနိာ်ဒိၣ်ထီၣ်အဆၢကတီၢ် အဝဲဘၣ်ဃုထၢလၢ မ့ၢ်အဝဲကလူၤပိာ်ထွဲ ပှၤအဂၤတဖၣ်အခံဧါ. မ့တမ့ၢ် ကဃုသ့ၣ်ညါယဟိဝၤယွၤ လၢအမ့ၢ်ယွၤအမ့ၢ်အတီလၢ အတ့လီၤမူခိၣ်ဒီးဟီၣ်ခိၣ်ဧါ. ဖဲစီၤဃနိာ်နၢ်ဟူဘၣ် စီၤဟ့းဘ့းလးအဂ့ၢ်န့ၣ် ကဲထီၣ်တၢ်ဂံၢ်တၢ်ဘါလၢအဂီၢ်လီၤ. မ့ၢ်လၢစီၤဟ့းဘ့းလး ဘူၣ်ထီၣ်ဘါထီၣ် ယဟိဝၤယွၤလၢ ကျဲလၢအဘၣ်ကစၢ်အသးတုၤလီၤလၢ အဘၣ်တၢ်မၤသံအီၤတစုအဃိလီၤ. စီၤဃနိာ်စ့ၢ်ကီးဆၢတဲာ်လီၤအသးလၢ ကမၤ တၢ်ဘၣ်ကစၢ်ယွၤအသးလီၤ. ၁မိၤၡ့ ၅:၂၂ တဲဘၣ်ပှၤလၢ– “စီၤဃနိာ်လဲၤတၢ်ဒီးယွၤ” လီၤ. လံာ်စီဆှံပာ်ဖျါထီၣ်ဝဲလၢ စီၤဃနိာ်မ့ၢ်ပှၤအဆိကတၢၢ်တဂၤလၢ အလဲၤတၢ်ဒီးကစၢ်ယွၤလီၤ. လံာ်စီဆှံတဆၢအံၤ ဒုးနၢ်ပၢၢ်ပှၤလၢ စီၤဃနိာ်မ့ၢ်ပှၤလၢ အယူးယီၣ်ပာ်ကဲကစၢ်ယွၤလၢ ပှၤလၢအတအဲၣ်ထူအဲၣ်ယွၤတဖၣ် အကျါလီၤ.လံာ်စီဆှံတဆၢအံၤ ပာ်ဖျါထီၣ်စ့ၢ်ကီးဝဲလၢ ဖဲစီၤဃနိာ်ထီၣ်ဖိစီၤမသူၤၡလၤ ဝံၤအလီၢ်ခံ အဝဲဆဲးလဲၤတၢ်ဒီးယဟိဝၤယွၤလီၤ. အဃိ ပထံၣ်ဘၣ်လၢ ဖဲစီၤဃနိာ်အိၣ် ၆၅ နံၣ်ဃၣ်ဃၣ်အခါန့ၣ် အဝဲအိၣ်ဒီးအဟံၣ်ဖိဃီဖိလီၤ. စီၤဃနိာ်အိၣ်ဒီးအမါဒီး “အဖိမုၣ်ဒီးအဖိခွါ” ဘၣ်ဆၣ် အမါအမံၤဒ်လဲၣ် ဒီးအဖိအိၣ်ပှဲၤဂၤလဲၣ်န့ၣ် လံာ်စီဆှံတပာ်ဖျါထီၣ်ဝဲဘၣ်. ပၢ်တဂၤမ့ၢ်အဲၣ်ဒိးလဲၤတၢ်ဒီးယွၤ ဖဲအဝဲလုၢ်အီၣ်လုၢ်အီ အဟံၣ်ဖိဃီဖိအခါန့ၣ် အဝဲကဘၣ်ကွၢ်ထွဲအဟံၣ်ဖိဃီဖိ ဒ်တၢ်ဘၣ်ကစၢ်ယွၤအသးလီၤ. အဃိ စီၤဃနိာ်နၢ်ပၢၢ်ဝဲလၢ ယဟိဝၤယွၤအဲၣ်ဒိးဝဲလၢ အကတီလၢအမါအဖီခိၣ်လီၤ. (၁မိၤၡ့ ၂:၂၄) ဒီးစီၤဃနိာ်ဂုာ်ကျဲးစၢးလၢ အဂ့ၤကတၢၢ်ဒ်သိး ကသိၣ်လိအဖိလၢ ယဟိဝၤယွၤအဂ့ၢ်လီၤ. အတၢ်ဂုာ်ကျဲးစၢးန့ၣ် ကဲထီၣ်လိၣ်ထီၣ်ဝဲစ့ၢ်ကီးဧါ.ယွၤအကလုၢ်ကထါ ပာ်ဖျါထီၣ်န့ၢ်ပှၤထဲတစဲးဖိလီၤ. အဒိ ဘၣ်ဃးဒီးစီၤဃနိာ်အဖိခွါ စီၤမသူၤၡလၤအတၢ်နာ် အိၣ်ဒ်လဲၣ်န့ၣ် ပတသ့ၣ်ညါလီၤတံၢ်လီၤဆဲးဘၣ်. ဘၣ်ဆၣ် ပသ့ၣ်ညါလၢ အဝဲမ့ၢ်ပှၤလၢ အသးနံၣ်ထီကတၢၢ် ဒီးအဝဲသံဝဲတနံၣ်ဃီ ဖဲထံလုၢ်ဘၢတၢ်န့ၣ်လီၤ. ဒီးစီၤမသူၤၡလၤထီၣ်ဖိဝဲစီၤလ့ၤမ့းလီၤ. ဖဲစီၤလ့ၤမ့းအဖုစီၤဃနိာ် တချုးသံဒံးန့ၣ် အဝဲအိၣ်ဝဲအနံၣ် တကယၤဘျဲၣ်လံ. ဒီးဖဲစီၤလ့ၤမ့းဒိၣ်ထီၣ်အခါ အဝဲမ့ၢ်ပှၤလၢအိၣ်ဒီးတၢ်နာ်စ့ၢ်ကီးလီၤ. ယဟိဝၤယွၤထိၣ်ဟူးထိၣ်ဂဲၤထီၣ်အသးလၢ ကတဲဝဲဝံအတၢ်စံးပာ် ဘၣ်ဃးဒီးစီၤနိအၤလၢအမ့ၢ် စီၤလ့ၤမ့းအဖိခွါန့ၣ်လီၤ. ဖဲထံလုၢ်ဘၢတၢ်ဝံၤအလီၢ်ခံ ဝံအတၢ်စံးပာ်အံၤ ဟဲလၢထီၣ်ပှဲၤထီၣ်ဝဲလီၤ. စီၤနိအၤန့ၣ် လီၤဂာ်ဒီးအဖုဖးဒိၣ်စီၤဃနိာ်အဃိ လံာ်စီဆှံပာ်ဖျါထီၣ်ဝဲလၢ အဝဲလဲၤတၢ်ဒီးကစၢ်ယွၤစ့ၢ်ကီးလီၤ. စီၤနိအၤတထံၣ်ဘၣ်ဝဲ စီၤဃနိာ်နီတဘျီဘၣ်. ဘၣ်ဆၣ် စီၤဃနိာ်ပာ်လီၤတဲာ်တ့ၢ်ဒိတဲာ်လၢအဂ့ၤလီၤ. စီၤဃနိာ်အပၢ်လၢအမ့ၢ် စီၤယၤရ့းန့ၣ် သံဝဲဖဲစီၤနိအၤအသးနံၣ်အိၣ်ဝဲ ၃၆၆ နံၣ်န့ၣ်လီၤ. အဃိ ဘၣ်သ့ၣ်သ့ၣ် အဝဲကတဲဘၣ်စီၤနိအၤလၢ စီၤဃနိာ်အဂ့ၢ်အကျိၤ မ့တမ့ၢ် စီၤနိအၤကနၢ်ဟူဘၣ်ဝဲလၢ အပၢ်စီၤလ့းမ့းအအိၣ် မ့တမ့ၢ် လၢအဖုစီၤမသူၤၡလၤအအိၣ်လီၤ.—၁မိၤၡ့ ၅:၂၅-၂၉; ၆:၉; ၉:၁.စီၤဃနိာ်ဒီး စီၤအၤဒၣ် လီၤဆီလိာ်အသးထဲလဲၣ်န့ၣ် ဆိကမိၣ်ကွၢ်တက့ၢ်. စီၤအၤဒၣ်မ့ၢ်တ့ၢ် ပှၤလၢအလၢအပှဲၤတဂၤ ဘၣ်ဆၣ် အဝဲမၤကမၣ်ယဟိဝၤယွၤ ဒီးပာ်လီၤတၢ်အဒိအတဲာ်လၢ အတဂ့ၤဘၣ်. မ့မ့ၢ်စီၤဃနိာ်န့ၣ် မ့ၢ်ပှၤလၢအတလၢတပှဲၤ ဘၣ်ဆၣ် အဝဲလဲၤတၢ်ဒီးယွၤ, ပာ်ဖျါထီၣ်တၢ်နာ် ဒီးပာ်လီၤတဲာ်တၢ်အဒိအတဲာ်လၢ အဂ့ၤလၢအစၢၤအသွဲၣ်တဖၣ်အဂီၢ်လီၤ. ဖဲစီၤဃနိာ်အိၣ်ဝဲ ၃၀၈ နံၣ်အခါ စီၤအၤဒၣ်လၢအမ့ၢ်ပှၤလၢအအဲၣ်လီၤထဲအသးန့ၣ်သံဝဲလီၤ. ဖဲန့ၣ်အခါန့ၣ် မ့ၢ်စီၤအၤဒၣ် အဘူးအတံၢ်တဖၣ် ကသးအုးဒီးဟီၣ်ဝဲဧါ. ပတသ့ၣ်ညါဘၣ်. ဘၣ်ဆၣ် စီၤဃနိာ်ဆဲး “လဲၤတၢ်ဒီးယွၤလီၤ.”—၁မိၤၡ့ ၅:၂၄.နမ့မ့ၢ်ပှၤလၢ ကဘၣ်လုၢ်အီၣ်လုၢ်အီ နဟံၣ်ဖိဃီဖိန့ၣ် နမၤလိန့ၢ်တၢ်လၢ စီၤဃနိာ်အအိၣ်သ့အါမံၤလီၤ. အရ့ဒိၣ်လၢ နကကွၢ်ထွဲနဟံၣ်ဖိဃီဖိအတၢ်လိၣ်ဘၣ်လၢ နီၢ်ခိတခီ, ဘၣ်ဆၣ် တၢ်လၢအရ့ဒိၣ်ကတၢၢ်န့ၣ် မ့ၢ်ဝဲနကဘၣ်ကွၢ်ထွဲအဝဲသ့ၣ်လၢ နီၢ်သးတခီလီၤ. (၁တံၤမသ့း ၅:၈) နမၤလၢပှဲၤအဝဲသ့ၣ် အတၢ်လိၣ်ဘၣ်လၢနီၢ်သးတခီ ခီဖျိလၢနတၢ်စံးတၢ်ကတိၤ ဒီးတၢ်လၢနမၤဝဲတဖၣ်န့ၣ် သ့ဝဲလီၤ. နမ့ၢ်ဃုထၢလၢနကလဲၤတၢ်ဒီးယွၤ ဒ်စီၤဃနိာ်အသိး ဒီးမၤထွဲယွၤအတၢ်ဘျၢလၢ နတၢ်အိၣ်မူအပူၤန့ၣ် နကပာ်လီၤန့ၢ်အဝဲသ့ၣ် တၢ်အဒိအတဲာ်လၢအဂ့ၤ ဒ်သိးအဝဲသ့ၣ်ကကွၢ်လိမၤဒိးဝဲအဂီၢ်လီၤ.စီၤဃနိာ်အိၣ်မူဘၣ်လၢ ပှၤအၢပှၤသီအကျါအဃိ အဝဲကတူၢ်ဘၣ်ဝဲလၢ အအိၣ်သယုၢ်သညိလီၤ. ဘၣ်ဆၣ် မ့ၢ်ယဟိဝၤယွၤပာ်သူၣ်ပာ်သးအီၤဧါ. ပာ်သူၣ်ပာ်သးဝဲလီၤ. ဘၣ်တနံၤန့ၣ် ယဟိဝၤယွၤဆဲးကျိးဒီးအခ့အပှၤ အတီအလိၤစီၤဃနိာ်လီၤ. ကစၢ်ယွၤဟ့ၣ်လီၤ စီၤဃနိာ်တၢ်ကစီၣ်လၢ အဝဲကဘၣ်တဲဘၣ်ပှၤလၢ အအိၣ်မူဘၣ်ဖဲန့ၣ်အဆၢကတီၢ်လီၤ. အဃိ ကစၢ်ယွၤဒုးကဲထီၣ်စီၤဃနိာ် လၢဝံတဂၤဒီးအဝဲမ့ၢ်ဝံအဆိကတၢၢ်တဂၤလၢ အတၢ်ကစီၣ်ဘၣ်တၢ်ပာ်ဖျါထီၣ်အီၤလၢ လံာ်စီဆှံအပူၤလီၤ. အနံၣ်လၢအကထိတဖၣ်ပူၤကွံာ်ဝံၤအလီၢ်ခံ ကစၢ်ယွၤထိၣ်ဟူးထိၣ်ဂဲၤထီၣ် စီၤယူဒၤလၢအမ့ၢ်ယ့ၣ်ၡူး အဒီပုၢ်ဝဲၢ်ခိၣ်ချၢဒ်သိး ကကွဲးလီၤဝဲစီၤဃနိာ်အတၢ်စံးပာ်န့ၣ်လီၤ.*စီၤဃနိာ်အတၢ်စံးပာ်န့ၣ် မ့ၢ်မနုၤလဲၣ်. အဝဲတဲဝဲလၢ– “ကွၢ်ကွၢ်, ကစၢ်ဟဲလီၤဒီး အပှၤစီဆှံအကလးတဖၣ်, ဒ်သိးအကစံၣ်ညီၣ်ပှၤခဲလၢာ်, ဒီးကဘိးဘၣ်သ့ၣ်ညါ ပှၤလၢအတယူးတယီၣ်ဘၣ်ယွၤ, လၢအတၢ်မၤခဲလၢာ်ဘၣ်ဃးဒီး တၢ်တယူးတယီၣ်ဘၣ်ယွၤ, လၢအမၤဝဲအိၣ်ဒီး အတၢ်တယူးတယီၣ်ဘၣ်ယွၤ, ဒီးလၢအတၢ်ကတိၤ အအၢအသီခဲလၢာ် လၢပှၤတၢ်ဒဲးဘးဖိလၢ အတယူးတယီၣ်ဘၣ်ယွၤတဖၣ်, ကတိၤထီဒါအီၤလီၤ.” (ယူဒၤ ၁၄,၁၅) တၢ်လၢစီၤဃနိာ်စံးပာ်ဝဲတဖၣ် ကဟဲကဲထီၣ်အသး သပှၢ်ကတၢၢ်အဃိ အဝဲပာ်ဖျါထီၣ်ဝဲဒ် အဟဲကဲထီၣ်တ့ၢ်အသးလံန့ၣ်လီၤ. ဒီးပထံၣ်ဘၣ်လၢ ဝံအတၢ်စံးပာ်အါတီၤ ပာ်ဖျါထီၣ်ဝဲတၢ်ဂ့ၢ်ဒ်န့ၣ်စ့ၢ်ကီးလီၤ.—ယၡါယၤ ၄၆:၁၀.စီၤဃနိာ်စံၣ်တဲၤတဲလီၤယွၤ အတၢ်ကစီၣ်ဆူ ပှၤအၢပှၤသီအကျါ လၢတၢ်သးဒူအပူၤဘၣ်သ့ၣ်သ့ၣ် စီၤဃနိာ်စံၣ်တဲၤတဲလီၤတၢ်ဆူ ကယဲၢ်ပှၤလၢအထံၣ်ဘၣ်ဝဲတဖၣ်အအိၣ်လီၤ. လၢတၢ်န့ၣ်အဃိ အဝဲကတူၢ်ဘၣ်ဝဲဒ်လဲၣ်. တၢ်စံၣ်ညီၣ်အကစီၣ်အံၤ ဆူၣ်ထဲလဲၣ်န့ၣ် နပာ်သူၣ်ပာ်သးစ့ၢ်ကီးဧါ. အဝဲသူတၢ်ကတိၤတဖျၢၣ်လၢအမ့ၢ်တၢ် “တယူးတယီၣ်ဘၣ်ယွၤ” န့ၣ်အိၣ်ဝဲလွံၢ်ဘျီ ဒ်သိးကစံၣ်ညီၣ်ပှၤတဖၣ်အံၤ, အဝဲသ့ၣ်အတၢ်မၤ, တၢ်လၢအဝဲသ့ၣ်မၤဝဲ ဒီးအဝဲသ့ၣ်မၤဝဲလၢကျဲဒ်လဲၣ်န့ၣ်လီၤ. အဃိ ဝံအတၢ်စံးပာ်အံၤ ဟ့ၣ်ပလီၢ်ဝဲပှၤဟီၣ်ခိၣ်ဖိကိးဂၤဒဲးလၢ ဟီၣ်ခိၣ်လၢဆၢကတီၢ်ဖဲန့ၣ်န့ၣ် အၢသီဝဲဒိၣ်မးလီၤ. ဝံအတၢ်စံးပာ်တဲဝဲလၢ ဟီၣ်ခိၣ်လၢဆၢကတီၢ်ဖဲန့ၣ် ကဘၣ်တၢ်မၤဟးဂီၤအီၤဖဲ ယဟိဝၤယွၤဟဲဒီး “အပှၤစီဆှံအကလးတဖၣ်” အခါလီၤ. ပှၤစီဆှံအကလးတဖၣ်န့ၣ် အဲၣ်ဒိးတဲဝဲလၢ မူခိၣ်ကလူးလၢအဂံၢ်ဆူၣ်ဘါဆူၣ်တဖၣ် လၢအိၣ်ကတဲာ်ကတီၤအသးလၢ ကဒုးတၢ်အဂီၢ်လီၤ. စီၤဃနိာ်စံၣ်တဲၤတဲလီၤတၢ်ကစီၣ်အံၤ ထဲတဂၤဧိၤသနာ်က့ အတဲဝဲဒူဒူလီၤ. ဘၣ်သ့ၣ်သ့ၣ် ပှၤသးစၢ်စီၤလ့ၤမ့း ထံၣ်ဘၣ်ဝဲအဖု စံၣ်တဲၤတဲလီၤတၢ်ဒ်အံၤ လၢတၢ်သးဒူအဃိ အဝဲကကမၢကမၣ်ဝဲဒိၣ်မးလီၤ.ပမ့ၢ်ဆိကမိၣ်ထံဘၣ်ဃးဒီး စီၤဃနိာ်အတၢ်နာ်န့ၣ် ပကအဲၣ်ဒိးသံကွၢ်လီၤပသးလၢ မ့ၢ်ပထံၣ်ဟီၣ်ခိၣ်အံၤဒ်ယွၤထံၣ်ဝဲအသိးဧါ. တၢ်စံၣ်ညီၣ်အကစီၣ်လၢ စီၤဃနိာ်တဲဝဲန့ၣ် ဘၣ်ထွဲလိာ်အသးဒီး ဟီၣ်ခိၣ်လၢစီၤဃနိာ်အစိၤ တကးဒံးဘၣ် ဘၣ်ထွဲလိာ်အသးဒီးဟီၣ်ခိၣ်လၢ မုၢ်မဆါတနံၤညါအံၤစ့ၢ်ကီးလီၤ. ဒ်စီၤဃနိာ်ဟ့ၣ်ပလီၢ်ပာ်စၢၤဝဲ ဘၣ်ဃးဒီးယဟိဝၤယွၤအတၢ်စံၣ်ညီၣ်အသိး ဖဲစီၤနိအၤအစိၤန့ၣ် ယွၤစံၣ်ညီၣ်ဟီၣ်ခိၣ်လၢထံ ဒီးမၤဟးဂီၤကွံာ်ပှၤလၢ အတယူးတယီၣ်ဘၣ်ယွၤလီၤ. ကစၢ်ယွၤအတၢ်စံၣ်ညီၣ်လၢဆၢကတီၢ်ဖဲန့ၣ် မ့ၢ်တၢ်အဒိအတဲာ်လၢ ယွၤအတၢ်စံၣ်ညီၣ်လၢ အကဟဲလၢခါဆူညါန့ၣ်လီၤ. (မးသဲ ၂၄:၃၈,၃၉; ၂ပ့းတရူး ၂:၄-၆) ဒ်လၢညါအသိး မုၢ်မဆါတနံၤအံၤစ့ၢ်ကီး ကစၢ်ယွၤဒီးအမူခိၣ်ကလူးစီဆှံတဖၣ် ကစံၣ်ညီၣ်ဟီၣ်ခိၣ်လၢ အအၢအသီအံၤ တီတီလိၤလိၤလီၤ. ပဝဲခဲလၢာ်ပကဘၣ် ဆိကမိၣ်ထံ စီၤဃနိာ်အတၢ်ဟ့ၣ်ပလီၢ် ဒီးဟ့ၣ်နီၤလီၤအီၤဆူ ပှၤဂၤအအိၣ်လီၤ. ဘၣ်သ့ၣ်သ့ၣ် ပဟံၣ်ဖိဃီဖိ ဒီးပတံၤသကိးသ့ၣ်တဖၣ် တတူၢ်လိာ်ပတၢ်ကစီၣ်ဘၣ်အဃိ တဘျီတခီၣ်ပကတူၢ်ဘၣ်လၢ ပအိၣ်သယုၢ်သညိထဲတဂၤဧိၤလီၤ. ဘၣ်ဆၣ် ဒ်ယဟိဝၤယွၤတပာ်တ့ၢ်ကွံာ် စီၤဃနိာ်အသိး အဝဲတပာ်တ့ၢ်ကွံာ်အခ့အပှၤလၢ မုၢ်မဆါတနံၤအံၤစ့ၢ်ကီးဘၣ်.စီၤဃနိာ်အသးသမူ ကတၢၢ်ကွံာ်ဝဲလၢ ကျဲဒ်လဲၣ်. စီၤဃနိာ်အတၢ်သံန့ၣ် မ့ၢ်တၢ်လၢ အလီၤကမၢကမၣ် ဒီးလီၤသးစဲဝဲဒိၣ်မးလီၤ. ၁မိၤၡ့ ပာ်ဖျါထီၣ်ဝဲယိယိဖိလၢ– “စီၤဃနိာ်လဲၤတၢ်ဒီးယွၤလီၤ. ဒီးတအိၣ်ဘၣ်ဝဲဘၣ်. အဂ့ၢ်ဒ်အံၤ, ယွၤဟံးန့ၢ်အီၤလီၤ.” (၁မိၤၡ့ ၅:၂၄) ကစၢ်ယွၤဟံးန့ၢ်စီၤဃနိာ်လၢ ကျဲဒ်လဲၣ်. တၢ်မၢဖိပီလူးတဲဖျါထီၣ်ဝဲလၢ– “လၢတၢ်နာ်, စီၤဃနိာ်ဒိးတၢ်လဲက့ၤအသး ဒ်သိးအသုတထံၣ်တၢ်သံတဂ့ၤလီၤ. ဒီးတၢ်ဃုအီၤတန့ၢ်လၢၤဘၣ်. အဂ့ၢ်ဒ်အံၤ, ယွၤလဲက့ၤအီၤလီၤ. အဂ့ၢ်ဒ်အံၤ, တချုးတၢ်လဲက့ၤအီၤဒီး, တၢ်အုၣ်အသးလၢယွၤ ဘၣ်အသးလၢအီၤလီၤ.” (ဧ့ၤဘြံၤ ၁၁:၅) စီၤပီလူးတဲဝဲလၢ စီၤဃနိာ်ဘၣ် “တၢ်လဲက့ၤအသးဒ်သိးအသုတထံၣ်တၢ်သံ” န့ၣ် အခီပညီဒ်လဲၣ်. ပှၤလၢအကွဲးကျိာ်ထံလံာ်စီဆှံတနီၤ ကွဲးဝဲလၢ ယွၤဟံးထီၣ်စီၤဃနိာ်ဆူမူခိၣ်လီၤ. ဘၣ်ဆၣ် တမ့ၢ်ဒ်န့ၣ်ဘၣ်. လံာ်စီဆှံပာ်ဖျါထီၣ်ဝဲလၢ ယ့ၣ်ၡူးခရံာ်မ့ၢ် ပှၤအဆိကတၢၢ်တဂၤလၢ လဲၤထီၣ်ဆူမူခိၣ်လီၤ.—ယိၤဟၣ် ၃:၁၃.မ့မ့ၢ်ဒ်န့ၣ်န့ၣ် စီၤဃနိာ် “ဒိးတၢ်လဲက့ၤအသး” ဒ်သိးအသု “တထံၣ်တၢ်သံတဂ့ၤ” အဂီၢ်န့ၣ် အဲၣ်ဒိးစံးဝဲအခီပညီဒ်လဲၣ်. ဖျါလၢယဟိဝၤယွၤလဲက့ၤ အသးသမူဆူတၢ်သံဒ်သိး စီၤဃနိာ် တဘၣ်တၢ်မၤသံအီၤ ဆှုၣ်မဲာ်ကဲၤမဲာ်လၢ ပှၤအၢပှၤသီအစုပူၤတဂ့ၤအဂီၢ်လီၤ. ဘၣ်ဆၣ် တချုးလၢစီၤဃနိာ်သံဒံးဘၣ်န့ၣ် အဝဲဒိးန့ၢ်ဘၣ်ဝဲ “တၢ်အုၣ်အသးလၢယွၤ ဘၣ်အသးလၢအီၤလီၤ.” လၢကျဲဒ်လဲၣ်. ဖဲစီၤဃနိာ်ဘူးထီၣ်ကသံအခါ ဘၣ်သ့ၣ်သ့ၣ် ကစၢ်ယွၤကဒုးထံၣ်အီၤတၢ်ထံၣ်လၢညါခီ ဘၣ်ဃးဒီးဟီၣ်ခိၣ်ပၤရဒံစူးလီၤ. ဖဲအဝဲဒိးန့ၢ်ဘၣ်ဝဲ တၢ်အုၣ်အသးအံၤလၢ အပာ်ဖျါထီၣ်န့ၢ်အီၤလၢ ယဟိဝၤယွၤဘၣ်အသးလၢအီၤဝံၤအလီၢ်ခံ အဝဲမံမုာ်ဝဲလၢတၢ်သံအပူၤလီၤ. ဘၣ်ဃးဒီး စီၤဃနိာ်ဒီး ပှၤတီပှၤလိၤပိာ်မုၣ်ဒီးပိာ်ခွါအဂၤတဖၣ်န့ၣ် တၢ်မၢဖိပီလူးကွဲးဖျါထီၣ်ဝဲလၢ အဝဲသ့ၣ်– “သံဝဲလၢတၢ်နာ်အပူၤလီၤ.” (ဧ့ၤဘြံၤ ၁၁:၁၃) လၢတၢ်န့ၣ်အလီၢ်ခံ ဘၣ်သ့ၣ်သ့ၣ် စီၤဃနိာ်အဒုၣ်အဒါတဖၣ် ကဟးဃုဝဲအစိၣ်ဘၣ်ဆၣ် ဃုကွၢ်အီၤ “တန့ၢ်လၢၤဘၣ်.” ဘၣ်သ့ၣ်သ့ၣ် ယဟိဝၤယွၤမၤလီၤမၢ်ကွံာ် စီၤဃနိာ်အစိၣ်ဒ်သိးအသုတမၤတၢ်လၢ အလီၤရၢၢ်လီၤစၢၢ် မ့တမ့ၢ် သူအီၤလၢကဆီၣ်ထွဲ တၢ်ဘူၣ်တၢ်ဘါအကမၣ်တဂ့ၤအဂီၢ်လီၤ.*လံာ်စီဆှံအဆၢလၢ အပာ်ဖျါထီၣ်စီၤဃနိာ်အဂ့ၢ်န့ၣ် ပထံၣ်ဘၣ်လံ. ခဲအံၤ ပကထံၣ်တမှံကွၢ်လၢ စီၤဃနိာ်အတၢ်အိၣ်မူ ကကတၢၢ်ဝဲဒ်လဲၣ်အဂ့ၢ်န့ၣ်လီၤ. ဒီးဘၣ်ဃးတၢ်ဂ့ၢ်လၢပကထံၣ်တမှံကွၢ်တဖၣ်အံၤ ပကဘၣ်သ့ၣ်နီၣ်ထီၣ်လၢ အတမ့ၢ်တၢ်လၢပသ့ၣ်ညါလီၤတံၢ်လီၤဆဲးဘၣ်. ထံၣ်တမှံကွၢ်လၢ စီၤဃနိာ်ဘၣ်ဃ့ၢ်ကွံာ်လၢ အသးသမူအဂီၢ် ဒီးလီၤဘှံးလီၤတီၤဝဲဒိၣ်မးန့ၣ်တက့ၢ်. ခီဖျိလၢ စီၤဃနိာ်ရၤလီၤတၢ်စံၣ်ညီၣ်ကစီၣ်အဃိ အဒုၣ်အဒါတဖၣ် သးပှံၢ်ထီၣ်တၢ်ဖးဒိၣ် ဒီးလူၤဃုအီၤလီၤ. စီၤဃနိာ်ထံၣ်န့ၢ် တၢ်အိၣ်ခူသူၣ်အလီၢ် လၢကအိၣ်ဘှံးအိၣ်သါဝဲ တစိၢ်တလီၢ် ဘၣ်ဆၣ် အဝဲသ့ၣ်ညါဝဲလၢ အိၣ်ခူသူၣ်ဝဲဖဲန့ၣ် ယံာ်ယံာ်တသ့ဘၣ်. ခဲအံၤအဝဲသ့ၣ်ညါဝဲလၢ ပှၤကမၤသံအီၤဆှုၣ်မဲာ်ကဲၤမဲာ်န့ၣ်ဘူးထီၣ်ဝဲလံ. ဖဲအဝဲအိၣ်ဘှံးအခါ ဃ့ဘါထုကဖၣ်ဝဲဆူ ကစၢ်ယွၤအအိၣ်လီၤ. ဝံၤဒီးတၢ်မုာ်တၢ်ခုၣ်လၢ အဒိၣ်အမုၢ်တခါဟဲလီၤလၢအလိၤလီၤ. ဒီးအဝဲထံၣ်ဘၣ် တၢ်ထံၣ်လၢညါခီ လီၤဂာ်ဒ်အဝဲလဲၤအိၣ်ဘၣ်လၢ တၢ်လီၢ်လၢအဂၤတတီၤန့ၣ်လီၤ.ဖျါလၢ ယဟိဝၤယွၤဟံးန့ၢ်စီၤဃနိာ် ဒ်သိးပှၤသုတမၤသံအီၤ ဆှုၣ်မဲာ်ကဲၤမဲာ်တဂ့ၤအဂီၢ်ဖဲန့ၣ်အဆၢကတီၢ် ဖျါလၢဟီၣ်ခိၣ်လၢအသီ အိၣ်ဖျါထီၣ်လၢအမဲာ်ညါလီၤ. ဒီးဖျါဃံဖျါလၤဒ် ဧ့ၤဒ့ၣ်တၤသၣ်အလီၢ် ဘၣ်ဆၣ် မူခိၣ်ကလူးလၢကတြီဃာ် ပှၤဟီၣ်ခိၣ်ဖိဒ်သိး အသုတလဲၤနုာ်လီၤတဂ့ၤအဂီၢ်န့ၣ် တအိၣ်ဝဲဘၣ်. တၢ်လီၢ်ဖဲအံၤန့ၣ် အိၣ်ပှဲၤဒီးပိာ်မုၣ်ဒီးပိာ်ခွါလၢ အိၣ်ဒီးအဂံၢ်အဘါလၢပှဲၤ ဒီးတၢ်အိၣ်ဆူၣ်အိၣ်ချ့လၢအဂ့ၤန့ၣ်လီၤ. တကးဒံးဘၣ် တၢ်မုာ်တၢ်ခုၣ်အိၣ်ဝဲလၢလၢပှဲၤပှဲၤလီၤ. ဒီးဖဲန့ၣ်န့ၣ် တၢ်သူၣ်ဟ့သးဟ့, တၢ်မၤအၢမၤသီလၢ စီၤဃနိာ်ထံၣ်ဘၣ်ဝဲလၢညါတဖၣ်န့ၣ် တအိၣ်လၢၤဘၣ်. ဖဲန့ၣ်အခါ စီၤဃနိာ်တူၢ်ဘၣ်ဝဲ ယဟိဝၤယွၤအတၢ်အဲၣ် ဒီးသ့ၣ်ညါဝဲလၢ ယဟိဝၤယွၤဘၣ်သူၣ်ဘၣ်သးအီၤလီၤ. ဝံၤဒီး အဝဲသ့ၣ်ညါလီၤတံၢ်လီၤဆဲးလၢ အဝဲအဲၣ်ဒိးအိၣ်ဝဲလၢတၢ်လီၢ်တတီၤအံၤ ဒီးလၢခံန့ၣ် ကအိၣ်ဘၣ်ဝဲဖဲန့ၣ်သပှၢ်ကတၢၢ်လီၤ. ဖဲတၢ်မုာ်တၢ်ခုၣ်လုၢ်ဘၢအီၤ အဆၢကတီၢ် စီၤဃနိာ်ဘံၣ်လီၤအမဲာ်လၢ တၢ်မံသပ့ၤဖးယိာ်အပူၤလၢ အမ့ၢ်တၢ်သံလီၤ.တုၤလီၤလၢ မုၢ်မဆါတနံၤအံၤန့ၣ် အဝဲမံဝဲလၢ တၢ်သံအပူၤလီၤ. ဘၣ်ဆၣ် ယဟိဝၤယွၤ တသးပ့ၤနီၣ်အီၤနီတဘျီဘၣ်. လၢခံန့ၣ် ဒ်ယ့ၣ်ၡူးအၢၣ်လီၤပာ်ဝဲအသိး မုၢ်ကအိၣ်ဝဲတနံၤလၢ ကယဲၢ်ပှၤလၢကစၢ်ယွၤသ့ၣ်နီၣ်ထီၣ်က့ၤအီၤတဖၣ် ကနၢ်ဟူခရံာ်အကလုၢ် ဒီးဟဲက့ၤထီၣ်ဝဲလၢ တၢ်သွၣ်ခိၣ်အပူၤလီၤ. ဖဲန့ၣ်အဆၢကတီၢ် ပှၤသံတဖၣ်ကစီၣ်ထီၣ်အမဲာ်ချံ ဒီးကထံၣ်ဘၣ်ဝဲဟီၣ်ခိၣ်သီဃံလၤလၢ အပှဲၤဒီးတၢ်မုာ်တၢ်ခုၣ်န့ၣ်လီၤ.—ယိၤဟၣ် ၅:၂၈, ၂၉.မ့ၢ်နအဲၣ်ဒိးအိၣ်မူဘၣ် ဖဲန့ၣ်စ့ၢ်ကီးဧါ. နမ့ၢ်ထံၣ်လိာ်သးဒီး စီၤဃနိာ်န့ၣ် နသးကခုထဲလဲၣ်န့ၣ် ဆိကမိၣ်ကွၢ်တက့ၢ်. ဖဲန့ၣ်အခါ နကမၤလိန့ၢ်ဘၣ်တၢ်လၢအလီၤသူၣ်ပိၢ်သးဝးလၢ အအိၣ်အါမးလီၤ. အဒိ ဖဲမၢကၢာ်တၢ်လၢပထံၣ်တမှံကွၢ်ဘၣ်ဃးဒီး စီၤဃနိာ်အတၢ်သံန့ၣ် ဘူးကဘၣ်စ့ၢ်ကီးဧါန့ၣ် အဝဲကတဲနၢ်ပၢၢ်ပှၤလီၤ. ဘၣ်ဆၣ် ခဲအံၤတၢ်လၢအရ့ဒိၣ်လၢ ပကဘၣ်မၤလိန့ၢ်တၢ်လၢ စီၤဃနိာ်အအိၣ်န့ၣ် အိၣ်ဝဲတခါလီၤ. စီၤပီလူးတဲဖျါထီၣ် စီၤဃနိာ်အဂ့ၢ်ဝံၤအလီၢ်ခံ အဝဲတဲနၢ်ပၢၢ်ပှၤဘၣ်ဃးဒီးတၢ်ဂ့ၢ်တခါအံၤလီၤ. အဝဲတဲဝဲလၢ– “မ့မ့ၢ်တၢ်နာ်တအိၣ်ဘၣ်ဒီး, တၢ်ဘၣ် [ယွၤ] အသးတသ့ဘၣ်.” (ဧ့ၤဘြံၤ ၁၁:၆) တၢ်ဂ့ၢ်တခါအံၤ ကဲထီၣ်တၢ်ဟ့ၣ်ဂံၢ်ဟ့ၣ်ဘါဖးဒိၣ်တခါလၢ ပကကွၢ်လိစီၤဃနိာ်အတၢ်နာ်န့ၣ်လီၤ.၁,၂. စီၤနိအၤဒီးအဟံၣ်ဖိဃီဖိ တ့ထီၣ်ဝဲတၢ်မနုၤလဲၣ်, ဒီးအဝဲသ့ၣ်ကွၢ်ဆၢၣ်မဲာ်ဘၣ် တၢ်ကီတၢ်ခဲ မနုၤတဖၣ်လဲၣ်.ထံၣ်ကမှံကွၢ်လၢ စီၤနိအၤမၤတၢ်ဒီတနံၤညါအဃိ အဝဲကအိၣ်ဘှံးအိၣ်သါဝဲတစိၢ်ဖိ, မၤဘျၢထီၣ်အပျိၢ် ဒီးမၤကဆှၣ်လီၤအထူၣ်အပျၢ်လၢအတကံတကးန့ၣ်တက့ၢ်. ဝံၤဒီးအဝဲဆ့ၣ်နီၤဝဲလၢ သ့ၣ်ဖူတဖူအလိၤ ဒီးကွၢ်ထီၣ်ဝဲဆူ ကဘီဖးဒိၣ်အအိၣ်န့ၣ်လီၤ. ခီဖျိလၢ အဝဲသ့ၣ်သူဝဲကျဲတံးအဃိ တၢ်နၢဃိဝဲသကုၤဆးဒး ဒီးဒိတၢ်တီၢ်တၢ် သီၣ်သထြူးသထြီဝဲလီၤ. ဒီးအဝဲကွၢ်စိဝဲအဖိခွါတဖၣ်လၢ အဂုာ်ကျဲးစၢးတ့ထီၣ်ဝဲကဘီန့ၣ်လီၤ. စီၤနိအၤ ဒီးအဟံၣ်ဖိဃီဖိတဖၣ် မၤတၢ်လၢာ်ဂံၢ်လၢာ်ဘါ အိၣ်ဝဲအနံၣ်အါမးလံ. ဒီးအဝဲသ့ၣ်တ့ထီၣ်ဝဲကဘီတဘ့ၣ်အံၤ ဝံၤဝဲတနီၤလံ. ဘၣ်ဆၣ်အဝဲသ့ၣ်ကဘၣ်မၤတၢ်အိၣ်ဒံးဒီဒူၣ်လီၤ.၂ ပှၤလၢအအိၣ်ဝဲဖဲန့ၣ်တဖၣ် ဆိကမိၣ်ဝဲလၢ စီၤနိအၤဒီးအဟံၣ်ဖိဃီဖိတဖၣ်အံၤ မ့ၢ်ပှၤလၢ အခိၣ်နူာ်တပှဲၤဘၣ်. ပှၤတဖၣ်အံၤ တနာ်ဝဲလၢထံကလုၢ်ဘၢကွံာ်ဟီၣ်ခိၣ်အဃိ ဖဲစီၤနိအၤဒီးအဟံၣ်ဖိဃီဖိ ဂုာ်ကျဲးစၢးတ့ထီၣ်ဝဲ ကဘီအဆၢကတီၢ်န့ၣ် ပှၤအါဂၤနံၤဘၣ်ဖၣ်လဲအဝဲသ့ၣ်လီၤ. ဒီးစီၤနိအၤ ဟ့ၣ်ပလီၢ်ဝဲပှၤတဖၣ်အံၤထီဘိ ဘၣ်ဆၣ်လၢအဝဲသ့ၣ်အဂီၢ်န့ၣ် တမ့ၢ်တၢ်လၢ အလီၤနာ်ဝဲနီတစဲးဘၣ်. အဝဲသ့ၣ်ဆိကမိၣ်ဝဲလၢ စီၤနိအၤဟးတဲကြီတၢ်လီၤ. လၢအဝဲသ့ၣ်အတၢ်ထံၣ်န့ၣ် စီၤနိအၤဒီးအဟံၣ်ဖိဃီဖိ မၤလၢာ်ဂီၤတၢ်ဆၢကတီၢ် အိၣ်လံတဘျုးနံၣ်လံ. ဘၣ်ဆၣ်သနာ်က့ စီၤနိအၤအယွၤလၢ အမ့ၢ်ယဟိဝၤန့ၣ် တထံၣ်ဝဲအခ့အပှၤတဂၤအံၤ ဒ်အဝဲသ့ၣ်ထံၣ်အီၤအသိးဘၣ်. ၃. စီၤနိအၤ လဲၤတၢ်ဒီးယွၤလၢကျဲဒ်လဲၣ်.၃ ကစၢ်ယွၤအကလုၢ်ကထါစံးဝဲလၢ “စီၤနိအၤ လဲၤတၢ်ဒီးယွၤလီၤ.” (ဖး ၁ မိၤၡ့ ၆:၉ တက့ၢ်.) လံာ်စီဆှံတဆၢအံၤ အဲၣ်ဒိးစံးဝဲတၢ်မနုၤလဲၣ်. တအဲၣ်ဒိးစံးဝဲလၢ ကစၢ်ယွၤဟဲလီၤဝဲဆူ ဟီၣ်ခိၣ်ချၢဘၣ်. ဒီးတအဲၣ်ဒိးစံးစ့ၢ်ကီးဝဲလၢ စီၤနိအၤလဲၤထီၣ်ဆူ ကစၢ်ယွၤအအိၣ်လၢ မူခိၣ်ဘၣ်. အဲၣ်ဒိးစံးဝဲလၢ စီၤနိအၤအဲၣ်ကစၢ်ယွၤဒိၣ်မးဒီး ဒိကနၣ်ဝဲအကလုၢ် လီၤတံၢ်လီၤဆဲးအဃိ လီၤဂာ်လၢ အဝဲဒီးယဟိဝၤယွၤလဲၤသကိးတၢ် ဒ်တံၤသကိးတံၢ်နီၢ်အသိးန့ၣ်လီၤ. နံၣ်လၢအကထိတဖၣ်လဲၤ ပူၤကွံာ်ဝံၤအလီၢ်ခံ လံာ်စီဆှံစံးဝဲလၢစီၤနိအၤအ “တၢ်နာ် ... အဃိဒီး, မ့ၢ်အစံၣ်ညီၣ်ဃၣ်ဟီၣ်ခိၣ်” န့ၣ်လီၤ. (ဧ့ၤ. ၁၁:၇) စီၤနိအၤစံၣ်ညီၣ်ဃၣ်ဝဲဟီၣ်ခိၣ်လၢ ကျဲဒ်လဲၣ်. ဒီးမုၢ်မဆါတနံၤအံၤ ပမ့ၢ်ကွၢ်လိမၤဒိး စီၤနိအၤအတၢ်နာ်န့ၣ် ပကဒိးန့ၢ်ဘၣ်တၢ်အဘျုးဒ်လဲၣ်.၄,၅. ဖဲစီၤနိအၤအစိၤန့ၣ် ဘၣ်မနုၤအဃိ ဟီၣ်ခိၣ်အတၢ်အိၣ်သးအၢထီၣ်သီထီၣ်ဝဲလဲၣ်.၄ ဖဲစီၤနိအၤအဖုဖးဒိၣ်, စီၤဃနိာ်အိၣ်မူဝဲအဆၢကတီၢ် ဟီၣ်ခိၣ်အတၢ်အိၣ်သးန့ၣ် အၢဝဲသီဝဲလီၤ. ဘၣ်ဆၣ် ဖဲစီၤနိအၤဒိၣ်ထီၣ်ဝဲအဆၢကတီၢ်န့ၣ် ဟီၣ်ခိၣ်အတၢ်အိၣ်သးတဖၣ် အၢထီၣ်သီထီၣ်ဝဲရုၢ်ရုၢ်လီၤ. ဒ်ပသ့ၣ်ညါဘၣ်အသိး စီၤဃနိာ်မ့ၢ်ပှၤတီပှၤလိၤတဂၤလၢ အစံးပာ်ဝဲလၢ တၢ်စံၣ်ညီၣ် ကဟဲဘၣ် ကယဲၢ်ပှၤအၢပှၤသီလၢ ဟီၣ်ခိၣ်ချၢ ကိးဂၤဒဲးန့ၣ်လီၤ. ဒ်တၢ်ဆၢကတီၢ်လဲၤပူၤကွံာ်ဝဲအသိး တုၤလီၤလၢ စီၤနိအၤအစိၤန့ၣ် တၢ်အၢတၢ်သီအါထီၣ်ဂီၢ်ထီၣ်ဝဲ တုၤဒၣ်လဲာ် ယဟိဝၤယွၤစံးဝဲလၢ ဟီၣ်ခိၣ်အံၤပှဲၤဒီးတၢ်မၤဆူၣ်မၤစိးန့ၣ်လီၤ. (၁ မိၤ. ၅:၂၂; ၆:၁၁; ယူဒၤ ၁၄, ၁၅) ဘၣ်မနုၤအဃိ ဟီၣ်ခိၣ်အတၢ်အိၣ်သးတဖၣ်န့ၣ် အၢထီၣ်သီထီၣ်ဝဲထဲအံၤညါလဲၣ်.၅ တၢ်လၢအလီၤသူၣ်အုးသးအုးဒိၣ်မးတခါ ဟဲကဲထီၣ်အသး လၢမူခိၣ်ကလူးတဖၣ်အကျါန့ၣ်လီၤ. မူခိၣ်ကလူးတဂၤ ပူထီၣ်ထီဒါဝဲယဟိဝၤယွၤလီၤ. ခီဖျိလၢ အဝဲတဲလံၣ်တဲလီတၢ် ဘၣ်ဃးဒီးကစၢ်ယွၤအဂ့ၢ်ဒီး ကွဲန့ၢ်လွဲန့ၢ်နီၢ်အံၣ်အုဒီးစီၤအၤဒၣ်လၢ အကမၤတၢ်ဒဲးဘးအဃိ အဝဲကဲထီၣ်ဝဲ စၤတၣ် မုၣ်ကီၤလံၢ်န့ၣ်လီၤ. တကးဒံးဘၣ် ဖဲစီၤနိအၤအစိၤန့ၣ် မူခိၣ်ကလူးလၢအဂၤတဖၣ်စ့ၢ်ကီး ထီဒါဝဲယဟိဝၤယွၤအတၢ်ပၢန့ၣ်လီၤ. အဝဲသ့ၣ် ပာ်တ့ၢ်ကွံာ်ဝဲအမူဒါ ဒီးအတၢ်အိၣ်တၢ်ဆိးအလီၢ်လၢမူခိၣ်, ဟဲလီၤလၢဟီၣ်ခိၣ်ချၢ, မၤကဲထီၣ်အက့ၢ်အဂီၤဒ်ပှၤဟီၣ်ခိၣ်ဖိအသိး ဒီးအိၣ်ဃုာ်ဝဲဒီးပိာ်မုၣ်တဖၣ်လၢ အဒိၣ်တၢ်ဂ့ၤန့ၣ်လီၤ. မူခိၣ်ကလူးတဖၣ်အံၤ ပာ်ထီၣ်ထီအသး ဒီးဃုထဲအနီၢ်ကစၢ်အဘျုးဒၣ်ဝဲအဃိ အဝဲသ့ၣ်ကဲထီၣ်ဝဲတၢ်လီၤဃံၤအလီၢ်လၢ ပှၤဟီၣ်ခိၣ်ဖိအဂီၢ်လီၤ.—၁ မိၤ. ၆:၁, ၂; ယူဒၤ ၆, ၇. ၆. ခီဖျိလၢ ပှၤနီၢ်ဒိၣ်ဖိတဖၣ်အံၤအိၣ်လၢ ဟီၣ်ခိၣ်ချၢအဃိ တၢ်မၤအသးဒ်လဲၣ်, ဒီးယဟိဝၤယွၤ ဆၢတဲာ်လီၤအသးလၢ အကမၤဝဲတၢ်မနုၤလဲၣ်.၆ အါန့ၢ်အန့ၣ် ပှၤပိာ်မုၣ်လၢ အအိၣ်ဃုာ်ဒီး မူခိၣ်ကလူးတဖၣ်အံၤ အိၣ်ဖျဲၣ်ထီၣ်ဝဲအဖိခွါတဖၣ်လၢ အမ့ၢ်ပှၤဖးဒိၣ်ဖးထီ ဒီးအဂံၢ်ဆူၣ်ဘါဆူၣ်ဒိၣ်မးလီၤ. ဒီးလံာ်စီဆှံကိးအဝဲသ့ၣ်လၢ ပှၤနီၢ်ဒိၣ်ဖိတဖၣ်န့ၣ်လီၤ. ခီဖျိလၢ အဝဲသ့ၣ်ဟးမၤနၢၤအီၣ်ဃီၣ်ပှၤဂၤထီဘိအဃိ ဟီၣ်ခိၣ်အတၢ်အိၣ်သးန့ၣ် နးထီၣ်ဝဲကွ့ၢ်ကွ့ၢ်လီၤ. လၢတၢ်န့ၣ်အဃိ တၢ်ဘၣ်တ့ကစၢ် စံးဝဲလၢ “ပှၤကညီအတၢ်ဒဲးဘးန့ၣ် မ့ၢ်အဒိၣ်လၢဟီၣ်ခိၣ်ချၢ, ဒီးကယဲၢ်အတၢ်ကူၣ်ဆိကမိၣ်လၢအသး တမံၤလၢ်လၢ်န့ၣ် မ့ၢ်ထဲအအၢအသီ ကိးမုၢ်နံၤမုၢ်နၤဒဲးလီၤ.” ယဟိဝၤယွၤ ဆၢတဲာ်လီၤအသးလၢ တၢ်ဆၢကတီၢ်မ့ၢ်ပူၤကွံာ်ဝဲအနံၣ် ၁၂၀ န့ၣ် အဝဲကမၤဟးဂီၤကွံာ်ဝဲ ပှၤအၢပှၤသီခဲလၢာ်န့ၣ်လီၤ.—ဖး ၁ မိၤၡ့ ၆:၃-၅ တက့ၢ်. ၇. ဘၣ်မနုၤအဃိ စီၤနိအၤဒီးအမါ ဘၣ်ဂုာ်ကျဲးစၢးဒီသဒၢဝဲ အဖိခွါတဖၣ်လဲၣ်.၇ ဆိကမိၣ်ကွၢ်လၢ နမ့ၢ်ဘၣ်လုၢ်ဒိၣ်ထီၣ် နဟံၣ်ဖိဃီဖိလၢ ပှၤအၢပှၤသီသ့ၣ်တဖၣ်အံၤအကျါန့ၣ် ကကီဝဲထဲလဲၣ်. ဘၣ်ဆၣ် စီၤနိအၤဘၣ်မၤဝဲဒ်န့ၣ်လီၤ. အဝဲဃုထၢအမါလၢအဂ့ၤတဂၤ ဒီးဖဲစီၤနိအၤအသးအိၣ်ဝဲအနံၣ် ၅၀၀ ဘျဲၣ်အခါန့ၣ် အမါအိၣ်ဖျဲၣ်ထီၣ်ဝဲ အဖိခွါသၢဂၤလီၤ. ဒီးအဝဲသ့ၣ်အမံၤမ့ၢ်ဝဲ စီၤၡ့ၣ်, စီၤဃၣ် ဒီးစီၤယ့ဖ့းသးလီၤ.* ခီဖျိလၢ တၢ်အၢတၢ်သီအိၣ်ဝးတရံး အဝဲသ့ၣ်အဃိ စီၤနိအၤဒီးအမါ ဂုာ်ကျဲးစၢးဒီသဒၢဝဲ အဖိခွါတဖၣ်န့ၣ်လီၤ. ဒ်လဲၣ်ဂ့ၤ ဒ်လဲၣ်ဂ့ၤ စီၤနိအၤအဖိခွါတဖၣ် ကနၢ်ဟူဘၣ်ဝဲ တၢ်ကစီၣ်လၢ အဘၣ်ဃးဒီးပှၤနီၢ်ဒိၣ်ဖိလၢ အအိၣ်မူဘၣ်ဝဲဖဲန့ၣ်အဆၢကတီၢ်န့ၣ်လီၤ. ဒီးပှၤပိာ်ခွါဖိအါဂၤ ကအဲၣ်ဒိးကွၢ်လိမၤဒိး ဒီးကပာ်ဒိၣ်ပာ်ကဲဝဲ ပှၤဖးဒိၣ်ဖးထီသ့ၣ်တဖၣ်အံၤလီၤ. လၢတၢ်န့ၣ်အဃိ စီၤနိအၤဒီးအမါ ဘၣ်သိၣ်လိဝဲအဖိခွါတဖၣ် တၢ်မ့ၢ်တၢ်တီ လၢအဘၣ်ဃးဒီးယဟိဝၤယွၤန့ၣ်လီၤ. ခီဖျိလၢအဝဲသ့ၣ်မၤဝဲဒ်န့ၣ်အဃိ အဖိခွါတဖၣ် နၢ်ပၢၢ်ထီၣ်ဝဲလၢ တၢ်မၤဆူၣ်မၤစိး ဒီးတၢ်အၢတၢ်သီန့ၣ် မ့ၢ်တၢ်လၢအမၤဘၣ်ဒိ ယဟိဝၤယွၤအသးန့ၣ်လီၤ.—၁ မိၤ. ၆:၆.စီၤနိအၤဒီးအမါ ဘၣ်ဂုာ်ကျဲးစၢးဒီသဒၢဝဲအဖိ ဒ်သိးအသုတအိၣ်ဒီး တၢ်ရ့လိာ်သးလၢအအၢအသီတဂ့ၤအဂီၢ် ၈. မုၢ်မဆါတနံၤအံၤ မိၢ်ပၢ်တဖၣ်လၢ အအိၣ်ဒီးတၢ်ကူၣ်သ့န့ၣ် ကွၢ်လိမၤဒိးဝဲစီၤနိအၤဒီးအမါ ကသ့ဒ်လဲၣ်.၈ မုၢ်မဆါတနံၤအံၤ မိၢ်ပၢ်တဖၣ်တူၢ်ဘၣ်တၢ် ဒ်စီၤနိအၤဒီးအမါတူၢ်ဘၣ်ဝဲအသိးလီၤ. မ့ၢ်လၢ ဟီၣ်ခိၣ်အံၤ ပှဲၤဝဲဒီးတၢ်မၤဆူၣ်မၤစိး ဒီးပှၤလၢအထီဒါကစၢ်ယွၤ အတၢ်ပၢအိၣ်ဝဲအါဂၤအဃိန့ၣ်လီၤ. တကးဒံးဘၣ် တၢ်သးဝံၣ် ဒီးတၢ်ဂီၤမူလၢ ပှၤသးစၢ်အဂီၢ်န့ၣ် ပာ်ဖျါထီၣ်ဝဲတၢ်မၤဆူၣ်မၤစိးအဂ့ၢ်အါမးလီၤ. ဒီးလၢတၢ်လီၢ်တနီၤနီၤန့ၣ် ပှၤသးစၢ်တဖၣ် ပာ်ဖှိၣ်ထီၣ်အသးဒ်သိး ကမၤတၢ်အၢတၢ်သီအဂီၢ်လီၤ. လၢတၢ်န့ၣ်အဃိ မိၢ်ပၢ်တဖၣ်လၢ အအိၣ်ဒီးတၢ်ကူၣ်သ့န့ၣ် ဂုာ်ကျဲးစၢးဒီသဒၢဝဲ အဖိတဖၣ်လၢ အဂ့ၤကတၢၢ်န့ၣ်လီၤ. အဝဲသ့ၣ်သိၣ်လိအဖိလၢ တၢ်ဃူတၢ်ဖိးကစၢ် ယဟိဝၤယွၤန့ၣ် ကမၤကတၢၢ်ကွံာ်ဝဲ တၢ်မၤဆူၣ်မၤစိးခဲလၢာ်လီၤ. (စံး. ၁၁:၅; ၃၇:၁၀, ၁၁) ဘၣ်သ့ၣ်သ့ၣ် ကကီဝဲလၢမိၢ်ပၢ်အဂီၢ် ဘၣ်ဆၣ် စီၤနိအၤဒီးအမါ မၤဝဲမ့ၢ်န့ၢ်န့ၣ် ပဝဲစ့ၢ်ကီးပမၤကဘၣ်န့ၢ်ဝဲလီၤ. အဝဲသ့ၣ်အဖိခွါတဖၣ် ကဲထီၣ်ပှၤလၢအဂ့ၤ ဒီးဖဲအဝဲသ့ၣ်ဟံးန့ၢ်အမါအဆၢကတီၢ်န့ၣ် ဃုထၢဝဲပိာ်မုၣ်လၢ အဂုာ်ကျဲးစၢးပာ်ယဟိဝၤယွၤလၢ နီၣ်ဂံၢ်တၢလၢ အတၢ်အိၣ်မူအပူၤန့ၣ်လီၤ.၉,၁၀. (က)ယဟိဝၤယွၤ မၤလိာ်စီၤနိအၤလၢ အဝဲကတ့ထီၣ်ဝဲတၢ်မနုၤလဲၣ်. (ခ)ကဘီအဝဲအံၤ လီၤဂာ်ဒီးတၢ်မနုၤလဲၣ်. ဒီးဘၣ်မနုၤအဃိ စီၤနိအၤဘၣ်တ့ထီၣ်ဝဲလဲၣ်.၉ ဘၣ်တနံၤန့ၣ် ယဟိဝၤယွၤတဲဘၣ် အခ့အပှၤစီၤနိအၤ ဘၣ်ဃးဒီးတၢ်ဂ့ၢ်တခါလၢ အဆီတလဲကွံာ်အတၢ်အိၣ်မူ ဖးဒိၣ်ညါ. ကစၢ်တဲဘၣ်အီၤ အတၢ်တိာ်ပာ်လၢ အကမၤဟးဂီၤကွံာ်ဝဲ ပှၤအၢပှၤသီခဲလၢာ်လီၤ. ဝံၤဒီးကစၢ်ယွၤစံးဘၣ်အီၤလၢ– “မၤကဘီလၢသ့ၣ်ကီးဖၢ် လၢနဂီၢ်တက့ၢ်.”—၁ မိၤ. ၆:၁၄.၁၀ ကဘီလၢ စီၤနိအၤတ့ထီၣ်ဝဲန့ၣ် တဒ်သိးဒီးကဘီအဂၤတဖၣ်လၢ မုၢ်မဆါတနံၤအံၤဘၣ်. ကဘီအဝဲအံၤ လီၤဂာ်ဒ်သိးဒီးတလါဖးဒိၣ်တဖျၢၣ်န့ၣ်လီၤ. ဒီးစီၤနိအၤကဘၣ်တ့ထီၣ်ဝဲ ဒ်လဲၣ်ဒ်လဲၣ်, ကဘီကဘၣ်လဲၢ်ဝဲထဲလဲၣ်ဒီး ထီဝဲထဲလဲၣ်န့ၣ် ယဟိဝၤယွၤတဲဘၣ်စီၤနိအၤ လီၤတံၢ်လီၤဆဲးလီၤ. တကးဒံးဘၣ် ကစၢ်ယွၤမၤလိာ်အီၤလၢ အဝဲကဖှူဝဲကဘီအပူၤဒီးအချၢလၢ ကျဲတံးန့ၣ်လီၤ. ဘၣ်မနုၤအဃိ စီၤနိအၤ ဘၣ်မၤဝဲဒ်န့ၣ်လဲၣ်. ယဟိဝၤယွၤစံးဝဲလၢ– “ယဲဒၣ်အံၤ ယဒုးဟဲထီၣ်ယဲထံလုၣ်ဘၢတၢ် လၢဟီၣ်ခိၣ်ချၢ, ... ကယဲၢ်တၢ်အိၣ်လၢဟီၣ်ခိၣ်ချၢ ကသံကွံာ်ကိးမံၤဒဲးလီၤ.” ဘၣ်ဆၣ်သနာ်က့ ယဟိဝၤယွၤစံးကဒီးဝဲလၢ– “နဘၣ်လဲၤနုာ်လၢကဘီအပူၤ ဒီးနဖိခွါသ့ၣ်, ဒီးနမါ, ဒီးနဖိခွါအမါသ့ၣ်တဖၣ် အိၣ်ဒီးနၤလီၤ.” အါန့ၢ်အန့ၣ် ကစၢ်ယွၤမၢစီၤနိအၤ ကိးနုာ်ဝဲဆၣ်ဖိကီၢ်ဖိ ကိးကလုာ်ဒဲးဆူ ကဘီအပူၤန့ၣ်လီၤ. ဖဲထံလုၢ်ဘၢကွံာ် ဟီၣ်ခိၣ်အဆၢကတီၢ်န့ၣ် ပူၤဖျဲးဝဲထဲဒၣ်ပှၤဟီၣ်ခိၣ်ဖိ ဒီးဆၣ်ဖိကီၢ်ဖိလၢ အလဲၤနုာ်ဝဲလၢကဘီအပူၤန့ၣ်လီၤ.—၁မိၤ. ၆:၁၇-၂၀.စီၤနိအၤဒီးအဟံၣ်ဖိဃီဖိ မၤသကိးတၢ် ဒ်သိးကမၤထွဲဝဲ ကစၢ်ယွၤအတၢ်မၤလိာ်အဂီၢ်၁၁,၁၂. စီၤနိအၤကဘၣ် ဟံးထီၣ်ဝဲမူဒါမနုၤလဲၣ်, ဒီးအဝဲကဘၣ်မၤဝဲဒ်လဲၣ်.၁၁ စီၤနိအၤကဘၣ် ဟံးထီၣ်ဝဲမူဒါဖးဒိၣ်တခါလီၤ. အဝဲကဘၣ်တ့ထီၣ်ဝဲ ကဘီလၢအဒိၣ်န့ၢ်ဒံး ပှၤထူဘီလ်အလီၢ်န့ၣ်လီၤ. ကဘီန့ၣ် ထီဝဲ ၄၃၇ ပ့ၣ်, အဒီၣ်ဃီၤ ၇၃ ပ့ၣ် ဒီးအကစီၤထီ ၄၄ ပ့ၣ်ဃၣ်ဃၣ်န့ၣ်လီၤ. စီၤနိအၤ ဘၣ်ဟံးထီၣ်ဝဲမူဒါလၢ အရ့ဒိၣ်အံၤအဃိ မ့ၢ်အဝဲကဂုၤကဒါက့ၤဆူ အလီၢ်ခံဧါ, မ့ၢ်အဝဲကကဒူးကဒ့ၣ်တၢ်တစဲးဖိဧါ, မ့တမ့ၢ်ဘၣ်န့ၣ် ဒ်သိးမူဒါအံၤကဖှံထီၣ်ဝဲအဂီၢ် မ့ၢ်အဝဲကထုးစှၤလီၤဝဲတၢ်မၤလၢ အဝဲကဘၣ်မၤဝဲတဖၣ်ဧါ. တမၤဝဲဒ်န့ၣ်ဘၣ်. လံာ်စီဆှံပာ်ဖျါထီၣ်ဝဲလၢ “စီၤနိအၤမၤဝဲ, ဒ်ကယဲၢ်တၢ်လၢ ယွၤမၤလိာ်အီၤအသိး” န့ၣ်လီၤ.—၁ မိၤ. ၆:၂၂.၁၂ ဒ်သိးတၢ်မၤတဖၣ်အံၤကဝံၤဝဲအဂီၢ် တၢ်ဆၢကတီၢ်ကယံာ်ဝဲ အနံၣ် ၄၀-၅၀ န့ၣ်လီၤ. အဝဲသ့ၣ်ကဘၣ် ကူာ်လီၤဝဲသ့ၣ်ထူၣ်တဖၣ်, တွံၢ်ဖှိၣ်ဝဲသ့ၣ်ဖူတဖၣ်, ကျီသ့ၣ်ဖးဝဲသ့ၣ် ဒီးထူးဘျ့ထီၣ်ဝဲသ့ၣ်အညၣ် ဒ်သိးပာ်ဖှိၣ်ဃုာ်ဝဲကန့ၢ်အဂီၢ်လီၤ. ကဘီန့ၣ် ကအိၣ်ဝဲသၢကထြၢ ဒီးကအိၣ်ဒီးအဒၢးတဖၣ် အါအါဂီၢ်ဂီၢ်န့ၣ်လီၤ. လၢကဘီအကပၤန့ၣ် တြဲၤအိၣ်ဝဲတဘ့ၣ်လီၤ. တကးဒံးဘၣ် ဖျါလၢကဘီအခိၣ်ဒူဒီတကျိၤန့ၣ် အိၣ်ဒီးပဲတြီဖိတဖၣ် ဒီးအခိၣ်ဒူန့ၣ် လီၤဘံဝဲတစဲးဖိ ဒ်သိးထံကယွၤလီၤကွံာ်ဝဲအဂီၢ်လီၤ.—၁ မိၤ. ၆:၁၄-၁၆.၁၃. လၢစီၤနိအၤအဂီၢ် တၢ်လၢအကီန့ၢ်ဒံး တၢ်တ့ထီၣ်ကဘီန့ၣ် ကမ့ၢ်တၢ်မနုၤလဲၣ်, ဒီးဖဲစီၤနိအၤ စံၣ်တဲၤတဲလီၤတၢ်အခါ ပှၤအါဂၤမၤဆၢက့ၤအီၤဒ်လဲၣ်.၁၃ ဒ်တၢ်ဆၢကတီၢ် လဲၤပူၤကွံာ်ဝဲအသိး အဝဲသ့ၣ်တ့ထီၣ်ဝဲကဘီ တဆီဘၣ်တဆီလီၤ. စီၤနိအၤကသးခုဒိၣ်မး မ့ၢ်လၢအဟံၣ်ဖိဃီဖိဆီၣ်ထွဲမၤစၢၤအီၤအဃိလီၤ. ဘၣ်ဆၣ် တၢ်လၢစီၤနိအၤကဘၣ်မၤဝဲန့ၣ် အိၣ်ဒံးဝဲတခါလီၤ. ဘၣ်သ့ၣ်သ့ၣ် တၢ်မၤအဝဲအံၤ ကကီန့ၢ်ဒံး တၢ်တ့ထီၣ်ကဘီန့ၣ်လီၤ. လံာ်စီဆှံစံးဝဲလၢ စီၤနိအၤ “စံၣ်တဲၤတဲလီၤ တၢ်တီတၢ်လိၤအကလုၢ်” န့ၣ်လီၤ. (ဖး ၂ ပးတရူး ၂:၅ တက့ၢ်.) လၢတၢ်သးဒူအပူၤန့ၣ် အဝဲဟ့ၣ်ပလီၢ်ဝဲ ပှၤအၢပှၤသီလၢ တၢ်ကစံၣ်ညီၣ်အဝဲသ့ၣ်လီၤ. ဘၣ်ဆၣ် မ့ၢ်အဝဲသ့ၣ်ဒိကနၣ်ဝဲဧါ. ယ့ၣ်ၡူးခရံာ်ပာ်ဖျါထီၣ်ဝဲလၢ ပှၤသ့ၣ်တဖၣ်အံၤ တပာ်သူၣ်ပာ်သးဝဲဘၣ်. ဒီးစံးကဒီးဝဲလၢ အဝဲသ့ၣ်သးစၢၢ်ဆၢဝဲထဲ တၢ်လၢအဘၣ်ထွဲလိာ်အသး ဒီးအတၢ်အိၣ်မူတနံၤဘၣ်တနံၤ, ဒ်သိးဒီးတၢ်အီၣ်တၢ်အီ ဒီးတၢ်န့ၢ်မါန့ၢ်ဝၤအဂ့ၢ်န့ၣ်လီၤ. လၢတၢ်န့ၣ်အဃိ အဝဲသ့ၣ်တကနၣ်ဃုာ်ဝဲ စီၤနိအၤအတၢ်ဟ့ၣ်ပလီၢ်ဘၣ်. (မး. ၂၄:၃၇-၃၉) ပှၤအါဂၤ ကတဲဆါစီၤနိအၤဒီးအဟံၣ်ဖိဃီဖိ ဒီးပှၤတနီၤနီၤန့ၣ် ကတဲပျံၤစီၤနိအၤဒီးကမၤအၢမၤသီအီၤလီၤ. တကးဒံးဘၣ် ဘၣ်သ့ၣ်သ့ၣ် ပှၤအဂၤတနီၤ ကကူၣ်တရံးမၤဟးဂီၤခူသူၣ်ဝဲကဘီလၢ စီၤနိအၤတ့ထီၣ်ဝဲန့ၣ်လီၤ.တၢ်အုၣ်အသး ပာ်ဖျါထီၣ်ဝဲလၢ ယဟိဝၤယွၤဆိၣ်ဂ့ၤ စီၤနိအၤ ဘၣ်ဆၣ် ပှၤအဂၤတဖၣ် တဲဆါအီၤ ဒီးတဒိကနၣ် အကလုၢ်ဘၣ်၁၄. မုၢ်မဆါတနံၤအံၤ ခရံာ်ဖိဟံၣ်ဖိဃီဖိတဖၣ် မၤလိန့ၢ်တၢ်မနုၤလၢ စီၤနိအၤဒီးအဟံၣ်ဖိဃီဖိအအိၣ်သ့ဝဲလဲၣ်.၁၄ ပှၤအိၣ်လၢ အခိၣ်အဃၢၤတဖၣ် ထံၣ်ဆံးဝဲ စီၤနိအၤဒီးအဟံၣ်ဖိဃီဖိ ဒီးဆိကမိၣ်ဝဲလၢ အဝဲသ့ၣ်မၤတၢ်တကျးဒး သနာ်က့ အဝဲသ့ၣ် တပျၢ်စုပျၢ်ခီၣ်နီတဘျီဘၣ်. လၢန့ၣ်အမဲာ်ညါ စီၤနိအၤဒီးအဟံၣ်ဖိဃီဖိ ဆဲးတ့ထီၣ်ဝဲ ကဘီလၢတၢ်သးတီအပူၤလီၤ. မုၢ်မဆါတနံၤအံၤ ခရံာ်ဖိဟံၣ်ဖိဃီဖိတဖၣ် မၤလိန့ၢ်တၢ်လၢ စီၤနိအၤဒီးအဟံၣ်ဖိဃီဖိအအိၣ် သ့ဝဲအါမံၤန့ၣ်လီၤ. ဒ်ပသ့ၣ်ညါဘၣ်အသိး လံာ်စီဆှံစံးဝဲလၢ ပအိၣ်မူဘၣ်လၢ “မုၢ်နံၤအခံကတၢၢ်” အတီၢ်ပူၤလီၤ. (၂ တံၤမသ့း ၃:၁) ဒီးယ့ၣ်ၡူးစံးပာ်ဝဲလၢ ပစိၤခဲအံၤန့ၣ် လီၤဂာ်ဒ်သိးဒီးစီၤနိအၤအစိၤလီၤ. ဖဲပစံၣ်တဲၤတဲလီၤ ဘီမုၢ်တၢ်သးခုကစီၣ်အဆၢကတီၢ် ပှၤအဂၤတဖၣ်မ့ၢ် တဒိကနၣ်ပတၢ်ကစီၣ်မ့ၢ်ဂ့ၤ, တဲဆါပှၤမ့ၢ်ဂ့ၤ, မ့တမ့ၢ် မၤနးမၤဖှီၣ်ပှၤမ့ၢ်ဂ့ၤ ပကြၢးသ့ၣ်နီၣ်ထီၣ်က့ၤ စီၤနိအၤအတၢ်လဲၤခီဖျိန့ၣ်လီၤ. ပတမ့ၢ်ပှၤအဆိကတၢၢ်တဂၤလၢ အကွၢ်ဆၢၣ်မဲာ်ဘၣ်ဝဲ တၢ်ကီတၢ်ခဲသ့ၣ်တဖၣ်အံၤဘၣ်.၁၅. စီၤနိအၤကွၢ်ဆၢၣ်မဲာ်ဘၣ် တၢ်လၢအလီၤသူၣ်အုးသးအုးဒ်လဲၣ်.၁၅ တၢ်ဆၢကတီၢ်လဲၤပူၤကွံာ်ဝဲ အနံၣ်လၢအဆံတဖၣ်ဒီး ကဘီန့ၣ်ဘူးထီၣ်ကဝံၤဝဲလံ. ဘၣ်ဆၣ် ဖဲစီၤနိအၤအသးအိၣ်ဝဲ ၅၉၅ နံၣ်န့ၣ် အဝဲဘၣ်ပျဲလီၤမၢ်ကွံာ်ဝဲ ပှၤလၢအအဲၣ်ဘၣ်အီၤတဖၣ်လၢ တၢ်သံအပူၤလီၤ. အဆိကတၢၢ်န့ၣ် အပၢ်စီၤလ့ၤမ့းသံဝဲလီၤ.* ပူၤကွံာ်ယဲၢ်နံၣ်ဝံၤအလီၢ်ခံန့ၣ် စီၤနိအၤအဖု စီၤမသူၤၡလၤ သံဝဲဖဲအသးအိၣ် ၉၆၉ နံၣ်န့ၣ်လီၤ. လၢလံာ်စီဆှံအပူၤန့ၣ် အဝဲမ့ၢ်ပှၤလၢ အသးသမူအထီကတၢၢ်န့ၣ်လီၤ. (၁ မိၤ. ၅:၂၇) စီၤမသူၤၡလၤ ဒီးစီၤလ့ၤမ့း အိၣ်မူဘၣ်ဝဲဖဲ ပှၤဟီၣ်ခိၣ်ဖိအဆိကတၢၢ်တဂၤ စီၤအၤဒၣ်တချုးသံဝဲအဆၢကတီၢ်လီၤ.၁၆,၁၇. (က)ဖဲစီၤနိအၤအသးနံၣ်အိၣ် ၆၀၀ အခါယဟိဝၤယွၤစံးဘၣ်အီၤဒ်လဲၣ်. (ခ) စီၤနိအၤ ဒီးအဟံၣ်ဖိဃီဖိထံၣ်ဘၣ်ဝဲတၢ်လၢ အလီၤကမၢကမၣ်ဒ်လဲၣ်.၁၆ ဖဲစီၤနိအၤအသးနံၣ်အိၣ်ဝဲ ၆၀၀ န့ၣ်ယဟိဝၤယွၤစံးဘၣ်အီၤလၢ “ဟဲနုာ်နဲ, ဒီးနပှၤဟံၣ်ဖိခဲလၢာ် ဆူကဘီပူၤန့ၣ်တက့ၢ်.” တဘျီဃီန့ၣ် ကစၢ်ယွၤမၢစီၤနိအၤ ကိးနုာ်ဝဲဆၣ်ဖိကီၢ်ဖိ ကိးကလုာ်ဒဲးဆူ ကဘီအပူၤလီၤ. ဆၣ်ဖိကီၢ်ဖိလၢ အကဆှီတဖၣ်န့ၣ် စီၤနိအၤကဘၣ်ကိးနုာ်ဝဲ တကလုာ် နွံဒုန့ၣ်လီၤ. မ့ၢ်လၢ ပှၤသူအီၤလၢ တၢ်လုၢ်ထီၣ်တၢ်အဂီၢ်သ့ဝဲအဃိလီၤ. မ့မ့ၢ် ဆၣ်ဖိကီၢ်ဖိအဂၤတဖၣ်န့ၣ် အဝဲကဘၣ်ကိးနုာ်ဝဲ တကလုာ်ခံဒုန့ၣ်လီၤ.—၁ မိၤ. ၇:၁-၃.၁၇ ဖဲစီၤနိအၤမၤဝဲဒ်န့ၣ်အဆၢကတီၢ်န့ၣ် ကမ့ၢ်တၢ်လၢ အလီၤကမၢကမၣ်ဖးဒိၣ်ညါ. ထံၣ်ကမှံကွၢ် ဆၣ်ဖိကီၢ်ဖိလၢအကထိတဖၣ်, အၡါမ့ၢ်ဂ့ၤ, ဘှါမ့ၢ်ဂ့ၤ, ဒိၣ်မ့ၢ်ဂ့ၤ, ဆံးမ့ၢ်ဂ့ၤ ဟဲနုာ်လီၤဝဲလၢ ကဘီအပူၤတက့ၢ်. ပတလိၣ်ဆိကမိၣ်လၢ စီၤနိအၤကဘၣ်ဟးလူၤဖီၣ်ဆၣ်ဖိကီၢ်ဖိတဖၣ်အံၤ မ့တမ့ၢ် မၢဆူၣ်အဝဲသ့ၣ် ဒ်သိးအကနုာ်လီၤဝဲလၢ ကဘီအပူၤန့ၣ်ဘၣ်. လံာ်စီဆှံစံးဝဲလၢ အဝဲသ့ၣ်တဖၣ်န့ၣ် “လဲၤနုာ်လၢကဘီပူၤ ဆူစီၤနိအၤအအိၣ်” န့ၣ်လီၤ.—၁ မိၤ. ၇:၉.၁၈,၁၉. (က)ပှၤလၢအတနာ်တၢ်တဖၣ် မ့ၢ်ထုးထီၣ်တၢ်သံကွၢ်လၢ အဘၣ်ဃးဒီးတၢ်မၤအသးဖဲစီၤနိအၤအစိၤန့ၣ် ပတဲနၢ်ပၢၢ်အဝဲသ့ၣ်ကသ့ဒ်လဲၣ်. (ခ)ကျဲလၢယဟိဝၤယွၤ မၤပူၤဖျဲးဆၣ်ဖိကီၢ်ဖိန့ၣ် ဒုးသ့ၣ်နီၣ်ထီၣ်က့ၤပှၤတၢ်ဂ့ၢ်မနုၤလဲၣ်.၁၈ ဘၣ်ဆၣ် မုၢ်မဆါတနံၤညါအံၤ ပှၤလၢအတနာ်တၢ်န့ၣ် ကစံးဝဲလၢ– ‘တၢ်အံၤ ဟဲကဲထီၣ်အသးကသ့ဒ်လဲၣ်, ဆၣ်ဖိကီၢ်ဖိအကလုာ်ကလုာ် အိၣ်ဃူအိၣ်ဖိးဝဲလၢကဘီအပူၤကသ့ဝဲသပှၢ်ကတၢၢ်ဧါ.’ ဘၣ်ဆၣ် ဆိကမိၣ်ကွၢ်တၢ်ဂ့ၢ်အံၤတက့ၢ်. တၢ်ဘၣ်တ့ကစၢ် မ့ၢ်အဲၣ်ဒိးပၢၤဃာ်ဝဲဆၣ်ဖိကီၢ်ဖိတဖၣ် ဒီးမၤဘှါက့ၤဝဲ ဆၣ်ဖိကီၢ်ဖိအအၢအသီ အတၢ်ပာ်သူၣ်ပာ်သးန့ၣ် အဝဲမၤဝဲတသ့ဘၣ်ဧါ. သ့ဝဲလီၤ. သ့ၣ်နီၣ်ထီၣ်က့ၤလၢ ယဟိဝၤယွၤတ့လီၤဝဲ ဆၣ်ဖိကီၢ်ဖိတဖၣ်န့ၣ်တက့ၢ်. ဒီးလၢခံ ကစၢ်မၤသ့ၣ်ဖးဝဲပီၣ်လဲၣ်ဂီၤအထံ တကးဒံးဘၣ် အဝဲဒုးအိၣ်ကတီၢ်ဝဲမုၢ်န့ၣ်လီၤ. မ့မ့ၢ်ဒ်န့ၣ်န့ၣ် တၢ်မၤအသးတဖၣ်လၢလံာ်စီဆှံ ပာ်ဖျါထီၣ်ဝဲဖဲစီၤနိအၤအစိၤန့ၣ် မ့ၢ်တၢ်လၢကစၢ်ယွၤ မၤဝဲသ့သပှၢ်ကတၢၢ်န့ၣ်လီၤ.၁၉ ပမ့ၢ်တဲတီတီန့ၣ် ကစၢ်ယွၤမ့ၢ်အဲၣ်ဒိးမၤပူၤဖျဲး ဆၣ်ဖိကီၢ်ဖိလၢကျဲအဂၤတဘိန့ၣ် သ့ဝဲလီၤ. ဘၣ်ဆၣ် ကစၢ်ယွၤဃုထၢဝဲကျဲတဘိအံၤ ခီဖျိလၢ အဝဲအဲၣ်ဒိးဒုးသ့ၣ်နီၣ်ထီၣ်က့ၤပှၤလၢ ပအိၣ်ဒီးမူဒါလၢ ပကဘၣ်အံးထွဲကွၢ်ထွဲ ဆၣ်ဖိကီၢ်ဖိခဲလၢာ်န့ၣ်လီၤ. (၁ မိၤ. ၁:၂၈) လၢတၢ်န့ၣ်အဃိ မိၢ်ပၢ်တဖၣ်လၢ မုၢ်မဆါတနံၤအံၤ သိၣ်လိဝဲအဖိလၢ စီၤနိအၤအဂ့ၢ် ဒ်သိးအဝဲသ့ၣ် ကနၢ်ပၢၢ်ဝဲလၢ ယဟိဝၤယွၤပာ်လုၢ်ပာ်ပှ့ၤဝဲ ဆၣ်ဖိကီၢ်ဖိဒီးပှၤဟီၣ်ခိၣ်ဖိအသးသမူန့ၣ်လီၤ.၂၀. တချုးထံလုၢ်ဘၢတၢ် အလီၢ်ခံကတၢၢ်တနွံန့ၣ် စီၤနိအၤဒီးအဟံၣ်ဖိဃီဖိ မၤဝဲတၢ်မနုၤလဲၣ်.၂၀ ယဟိဝၤယွၤတဲဘၣ် စီၤနိအၤလၢ တၢ်ဆၢကတီၢ်မ့ၢ်ပူၤကွံာ်ဝဲတနွံန့ၣ် ထံလုၢ်ဘၢတၢ် ကစးထီၣ်ဝဲလီၤ. လၢတၢ်န့ၣ်အဃိ စီၤနိအၤဒီးအဟံၣ်ဖိဃီဖိတဖၣ် ကဘၣ်ကတဲာ်ကတီၤတၢ် ဒီဒူၣ်ညါ. အဒိ အဝဲသ့ၣ်ကဘၣ်ရဲၣ်လီၤကျဲၤလီၤဝဲ ဒ်သိးဆၣ်ဖိကီၢ်ဖိ ဒီးဆၣ်ဖိကီၢ်ဖိအဆၣ်ကအိၣ်ဝဲလၢ အလီၢ်အကျဲဒၣ်ဝဲန့ၣ်လီၤ. တကးဒံးဘၣ် အဝဲသ့ၣ်ကဘၣ်ထၢဖှိၣ်အတၢ်ဖိတၢ်လံၤတဖၣ် ဒီးစိာ်ထၢနုာ်အီၤလၢကဘီအပူၤလီၤ. စီၤနိအၤအမါ ဒီးအဒဲၣ်မုၣ်သ့ၣ်တဖၣ် ကကွၢ်ကျဲၤတၢ်လၢ ကဘီအပူၤ ဒ်သိးအဟံၣ်ဖိဃီဖိ ကအိၣ်ဘၣ်ဝဲဂ့ၤဂ့ၤဘၣ်ဘၣ်အဂီၢ်လီၤ.၂၁,၂၂. (က)ဖဲစီၤနိအၤအစိၤ ပှၤတသးအိၣ် ဒိကနၣ်တၢ်န့ၣ် ဘၣ်မနုၤအဃိတမ့ၢ်တၢ်လၢ အလီၤကမၢကမၣ်လၢပဂီၢ်လဲၣ်. (ခ)ဖဲစီၤနိအၤအစိၤန့ၣ် တၢ်ဒုၣ်ဒွဲၣ်စံးအၢသ့ၣ်တဖၣ်အံၤ ကတၢၢ်ကွံာ်ဝဲလၢ အဆၢကတီၢ်ဖဲလဲၣ်.၂၁ ဖဲန့ၣ်အဆၢကတီၢ် ပှၤလၢစီၤနိအၤအခိၣ်အဃၢၤတဖၣ် မၤအသးဒ်လဲၣ်. အဝဲသ့ၣ်တဖၣ်န့ၣ် ထံၣ်ဘၣ်ဝဲလၢ ဆၣ်ဖိကီၢ်ဖိနုာ်လီၤဝဲလၢ ကဘီအပူၤလံ. တကးဒံးဘၣ် အဝဲသ့ၣ်ကထံၣ်ဘၣ်တၢ်အုၣ်အသးလၢ အပာ်ဖျါထီၣ်ဝဲလၢ ယဟိဝၤယွၤဆိၣ်ဂ့ၤစီၤနိအၤန့ၣ်လီၤ. ဘၣ်ဆၣ်သနာ်က့ အဝဲသ့ၣ်တသးအိၣ်ဒိကနၣ်ဝဲဘၣ်. ဒ်န့ၣ်အသိး မုၢ်မဆါတနံၤအံၤ ပှၤအါဂၤထံၣ်ဘၣ်ဝဲ တၢ်အုၣ်အသးလၢ အပာ်ဖျါထီၣ်ဝဲလၢ ပအိၣ်မူဘၣ်လၢ မုၢ်နံၤခံကတၢၢ်အတီၢ်ပူၤလီၤ. ဘၣ်ဆၣ် အဝဲသ့ၣ်စ့ၢ်ကီး တသးအိၣ်ဒိကနၣ်ဝဲဘၣ်. ဒ်တၢ်မၢဖိပ့းတရူးတဲပာ်စၢၤဝဲအသိး ပှၤလၢအဒုၣ်ဒွဲၣ်တၢ် ကဟဲဒုၣ်ဒွဲၣ်စံးအၢဝဲ ပှၤလၢအဒိကနၣ် ကစၢ်ယွၤအတၢ်ဟ့ၣ်ပလီၢ်တဖၣ်လီၤ. (ဖး ၂ ပ့းတရူး ၃:၃–၆ တက့ၢ်.) လၢညါ စီၤနိအၤဒီးအဟံၣ်ဖိဃီဖိစ့ၢ်ကီး တူၢ်ဘၣ်တၢ်ဒ်သိးဒီးပှၤလီၤ.၂၂ ဖဲစီၤနိအၤအစိၤန့ၣ် တၢ်ဒုၣ်ဒွဲၣ်စံးအၢသ့ၣ်တဖၣ်အံၤ ကတၢၢ်ကွံာ်ဝဲလၢ အဆၢကတီၢ်ဖဲလဲၣ်. စီၤနိအၤကိးနုာ်ဝဲ အဟံၣ်ဖိဃီဖိ ဒီးဆၣ်ဖိကီၢ်ဖိလၢ ကဘီအပူၤ ဝံၤအလီၢ်ခံန့ၣ် လံာ်စီဆှံစံးဝဲလၢ “ယွၤကးတံာ်ဃာ်တြဲၤလၢ စီၤနိအၤအလီၢ်ခံန့ၣ်လီၤ.” ပှၤလၢအဒုၣ်ဒွဲၣ်စံးအၢတၢ် လၢတၢ်ကပိာ်ကပၤန့ၣ် ထံၣ်ဘၣ်ဝဲလၢ ကစၢ်ယွၤမၤပံးတြဲၤအဃိ အဝဲသ့ၣ်တသီၣ်တသဲလၢၤဘၣ်. ဝံၤဒီးဖဲတၢ်စူၤစးထီၣ်ဝဲအဆၢကတီၢ်န့ၣ် ပှၤအဂုၤအဂၤတဖၣ်စ့ၢ်ကီး အိးထီၣ်အကိာ်ပူၤတဘူၣ်နီတဂၤလၢၤဘၣ်. ဒီးတၢ်စူၤလီၤဝဲဖးဒိၣ် တုၤဒၣ်လဲာ် ထံလုၢ်ဘၢကွံာ်ဟီၣ်ခိၣ်ဒီဘ့ၣ် ဒ်ယဟိဝၤယွၤစံးပာ်ဝဲအသိးန့ၣ်လီၤ.—၁ မိၤ. ၇:၁၆-၂၁, ခ့ခါစှီၤကျိာ်.၂၃. (က)ယဟိဝၤယွၤတဘၣ်အသးလၢ ပှၤအၢပှၤသီတဖၣ်သံဝဲန့ၣ် ပသ့ၣ်ညါဘၣ်ဒ်လဲၣ်. (ခ)မုၢ်မဆါတနံၤအံၤ ဘၣ်မနုၤအဃိ ပကြၢးကွၢ်လိမၤဒိးစီၤနိအၤအတၢ်နာ်လဲၣ်.၂၃ ပှၤအၢပှၤသီတဖၣ်လၢ အအိၣ်မူဝဲလၢ စီၤနိအၤအစိၤန့ၣ် ဖဲအဝဲသ့ၣ်သံဝဲအဆၢကတီၢ် မ့ၢ်ယဟိဝၤယွၤဘၣ်သူၣ်ဘၣ်သးဝဲဧါ. လ့ၤတက့ၤ တဘၣ်အသးဘၣ်. (ဃ့း. ၃၃:၁၁) လၢတၢ်န့ၣ်အဃိ ကစၢ်ယွၤဟ့ၣ်ဝဲ တၢ်ခွဲးတၢ်ယာ်လၢလၢပှဲၤပှဲၤ ဒ်သိးအဝဲသ့ၣ်ကဆီတလဲကွံာ်ဝဲ အတၢ်အိၣ်မူ ဒီးမၤအတၢ်ဘၣ်သးအဂီၢ်လီၤ. ဒီးအဝဲသ့ၣ်မ့ၢ်အဲၣ်ဒိးမၤတၢ်ဘၣ်ယွၤအသး သပှၢ်ကတၢၢ်န့ၣ် မၤဝဲသ့ဧါ. စီၤနိအၤ အဒိအတဲာ်ပာ်ဖျါထီၣ်ဝဲ တၢ်သံကွၢ်အံၤအတၢ်စံးဆၢန့ၣ်လီၤ. ခီဖျိလၢ စီၤနိအၤလဲၤတၢ်ဒီး ယဟိဝၤယွၤ ဒီးဒိကနၣ်အကလုၢ် ကိးဆၢကတီၢ်ဒဲးအဃိ အဝဲပာ်ဖျါထီၣ်ဝဲလၢ ပှၤဟီၣ်ခိၣ်ဖိတဂၤဂ့ၤတဂၤဂ့ၤ မ့ၢ်အဲၣ်ဒိးမၤတၢ်ဘၣ်ယွၤအသး ဒီးပူၤဖျဲးလၢယွၤအတၢ်စံၣ်ညီၣ်န့ၣ်သ့ဝဲလီၤ. မ့မ့ၢ်ဒ်န့ၣ်န့ၣ် ပတဲသ့လၢ စီၤနိအၤအတၢ်နာ်အဃိ အဝဲစံၣ်ညီၣ်ဃၣ်ဝဲဟီၣ်ခိၣ်လီၤ. ခီဖျိလၢ အဝဲအိၣ်ဒီးတၢ်နာ် ဒီးမၤတၢ်ဘၣ်ယွၤအသးအဃိ အဝဲပာ်ဖျါထီၣ်ဝဲလၢ ပှၤလၢအခိၣ်အဃၢၤတဖၣ် ကြၢးဒီးတၢ်စံၣ်ညီၣ်န့ၣ်လီၤ. ဒီးစီၤနိအၤအတၢ်နာ်န့ၣ် ကဲထီၣ်တၢ်ဒီသဒၢလၢ အနီၢ်ကစၢ် ဒီးအဟံၣ်ဖိဃီဖိအဂီၢ်လီၤ. ဒ်န့ၣ်အသိး နမ့ၢ်ကွၢ်လိမၤဒိးစီၤနိအၤအတၢ်နာ်န့ၣ် နသးသမူကပူၤဖျဲးဝဲ တကးဒံးဘၣ် ပှၤလၢနအဲၣ်ဘၣ်အီၤတဖၣ်အသးသမူ ကပူၤဖျဲးစ့ၢ်ကီးန့ၣ်လီၤ. ဒ်စီၤနိအၤလဲၤတၢ်ဒီး ကစၢ်ယွၤအသိး နၤစ့ၢ်ကီးနလဲၤတၢ်ဒီးနတံၤသကိးယဟိဝၤယွၤ သ့ဝဲထီဘိလီၤ. မ်နတၢ်ရ့လိာ်သးဒီး ကစၢ်ယွၤအိၣ်ဂၢၢ်ဆိးကျၢၤဝဲ လီၤထူလီၤယိာ်တက့ၢ်.၁,၂. ဒ်တၢ်ဆၢကတီၢ်လဲၤပူၤကွံာ်အသိးန့ၣ် တၢ်မၤအသးဒ်လဲၣ်. ဒီး စီၤအၤဘြၤဟၣ် တူၢ်ဘၣ်ဝဲဒ်လဲၣ်.စီၤအၤဘြၤဟၣ်ကွၢ်ဃီၤဝဲ တၢ်လုၢ်ဟံၣ်ဖးထီတဖျၢၣ် လၢဝ့ၢ်အူၢ်အပူၤန့ၣ်လီၤ.* ဖဲန့ၣ်အဝဲနၢ်ဟူဘၣ်ဝဲ တၢ်သီၣ်သထြူးသထြီ ဒီးထံၣ်ဘၣ်ဝဲ မ့ၣ်အူလုၢ်ခုၣ်ထီၣ်ဝဲလီၤ. ဖဲန့ၣ်အဆၢကတီၢ် ပှၤလုၢ်တၢ်အဒိၣ်တဖၣ်လၢ အဘူၣ်ထီၣ်ဘါထီၣ်လါန့ၣ် လုၢ်ထီၣ်တၢ်ဆူလါအအိၣ်လီၤ. ဒီးဖဲစီၤအၤဘြၤဟၣ်ထံၣ်ဘၣ်ဝဲ တၢ်မၤအသးဒ်အံၤအခါ အဝဲဃၣ်တရံးအသးဒီး ဂံၤဂုၤထီၣ်ဝဲအခိၣ်လၢ တၢ်သးဘၣ်အၢအပူၤန့ၣ်လီၤ. ထံၣ်ကမှံကွၢ်, ဖဲစီၤအၤဘြၤဟၣ်ခါထီၣ်အခီၣ် ဒီးက့ၤဝဲဆူဟံၣ်အခါ ဆိကမိၣ်ထီၣ်ဝဲဘၣ်ဃးဒီး ပှၤအိၣ်လၢ ဝ့ၢ်အူၢ်အပူၤလၢ အဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်အဂ့ၢ်န့ၣ်တက့ၢ်. စးထီၣ်လၢ စီၤနိအၤအစိၤလံၤလံၤန့ၣ် တၢ်ဘူၣ်တၢ်ဘါအကမၣ် ရၤလီၤအသးလၢ တၢ်လီၢ်သကုၤဆးဒးလီၤ.၂ ဖဲစီၤနိအၤဒီးအဟံၣ်ဖိဃီဖိ စံၣ်လီၤလၢကဘီပူၤဝံၤအလီၢ်ခံ အဝဲသ့ၣ်လုၢ်ထီၣ်တၢ်ဆူ ယဟိဝၤယွၤအအိၣ်န့ၣ်လီၤ. ဒီးဖဲန့ၣ်အဆၢကတီၢ် ကစၢ်ယွၤ ဒုးအိၣ်ထီၣ်ဝဲတၢၢ်ကွဲၤ လၢမူကပိာ်အလိၤလီၤ. (၁ မိၤ. ၈:၂၀; ၉:၁၂-၁၄) ဖဲန့ၣ်အခါ ပှၤဟီၣ်ခိၣ်ဖိတဖၣ် ဘူၣ်ထီၣ်ဘါထီၣ်ဝဲ ထဲယဟိဝၤယွၤ တဂၤဧိၤလီၤ. ဘၣ်ဆၣ် ဖဲထံလုၢ်ဘၢတၢ်ပူၤကွံာ်အနံၣ် ၃၅၀ ဝံၤအလီၢ်ခံန့ၣ် စီၤနိအၤသံဝဲလီၤ. ဒီးဆူမဲာ်ညါခံနံၣ်န့ၣ် စီၤအၤဘြၤဟၣ်အိၣ်ဖျဲၣ်ထီၣ်ဝဲလီၤ. ဒီးပှၤဟီၣ်ခိၣ်ဖိအါထီၣ်ဂီၢ်ထီၣ် ဒီးရၤလီၤအသးလၢ ဟီၣ်ခိၣ်ချၢန့ၣ်လီၤ. ဘၣ်ဆၣ် ပှၤဘူၣ်ထီၣ်ဘါထီၣ် ယဟိဝၤယွၤ န့ၣ်အိၣ်ဒၣ်စှၤဂၤလီၤ. ဒီးပှၤဟီၣ်ခိၣ်ဖိအါဒၣ်တၢ်တက့ၢ် လၢတၢ်လီၢ်ကိးတီၤဒဲးန့ၣ် ဘူၣ်ထီၣ်ဘါထီၣ်ဝဲ ယွၤလၢအကမၣ်လီၤ. တကးဒံးဘၣ် စီၤအၤဘြၤဟၣ်အပၢ်လၢအမ့ၢ် စီၤတ့ရၤန့ၣ်ဘူၣ်ထီၣ်ဘါထီၣ်ဝဲ ယွၤလၢအကမၣ် ဒီးဘၣ်သ့ၣ်သ့ၣ် အဝဲတ့ထီၣ်ဝဲ တၢ်ဂီၤတၢ်ဖှီၣ်တဖၣ်န့ၣ်လီၤ.—ယိၤၡူ ၂၄:၂.ဘၣ်မနုၤအဃိ စီၤအၤဘြၤဟၣ်အတၢ်နာ်န့ၣ် ကဲထီၣ်တၢ်ဒိဂ့ၤ တဲာ်ဘၣ် လၢပဂီၢ်လဲၣ် ၃. စီၤအၤဘြၤဟၣ်န့ၣ် အတၢ်အိၣ်မူလီၤဆီဒီး ပှၤလၢအခိၣ်အဃၢၤ လၢကျဲဒ်လဲၣ်. ဒီးပမၤလိန့ၢ် တၢ်လၢအအိၣ်ဒ်လဲၣ်.၃ ခီဖျိလၢ စီၤအၤဘြၤဟၣ်နာ်ကစၢ်ယွၤအဃိ အတၢ်အိၣ်မူလီၤဆီဒီး ပှၤလၢအခိၣ်အဃၢၤဒိၣ်မးလီၤ. လၢခံသးစီဆှံ ထိးဘၣ်တၢ်မၢဖိပီလူးအသး ဒီးအဝဲကွဲးဝဲလၢ စီၤအၤဘြၤဟၣ် ကဲထီၣ်ဝဲ “ကယဲၢ်ပှၤနာ်တၢ် ...ခဲလၢာ်အပၢ်” န့ၣ်လီၤ. (ဖး ရိမ့ၤ ၄:၁၁ တက့ၢ်.) ခဲအံၤပကတဲသကိး စီၤအၤဘြၤဟၣ် အတၢ်နာ်ဂၢၢ်ကျၢၤထီၣ်ဝဲ လၢကျဲဒ်လဲၣ်န့ၣ်လီၤ. ဖဲပမၤလိ စီၤအၤဘြၤဟၣ်အဂ့ၢ်ဒီး ဆိကမိၣ်ထံအီၤန့ၣ် ကမၤစၢၤပှၤဒ်သိး ပတၢ်နာ်ကဂၢၢ်ကျၢၤထီၣ်ဝဲလီၤ.၄,၅. ဘၣ်သ့ၣ်သ့ၣ် စီၤအၤဘြၤဟၣ်ကနၢ်ဟူဘၣ်ဝဲ ယဟိဝၤယွၤအဂ့ၢ် လၢမတၤတဂၤအအိၣ်လဲၣ်. ဒီးဘၣ်မနုၤအဃိ ပတဲဒ်န့ၣ်သ့ဝဲလဲၣ်.၄ စီၤအၤဘြၤဟၣ် သ့ၣ်ညါထီၣ် ယဟိဝၤယွၤအဂ့ၢ်လၢကျဲဒ်လဲၣ်. ဖဲန့ၣ်အဆၢကတီၢ် ပသ့ၣ်ညါဘၣ်လၢ ယဟိဝၤယွၤအိၣ်ဒီး အခ့အပှၤလၢ အတီတဖၣ်လီၤ. အဒိ ဖဲစိၤအဝဲန့ၣ် စီၤၡ့ၣ်မ့ၢ်ပှၤလၢ အတီအလိၤတဂၤလီၤ. လၢစီၤနိအၤ အဖိသၢဂၤအကျါ စီၤၡ့ၣ်တမ့ၢ် ဖိဝဲၢ်ကိသနာ်က့ လံာ်စီဆှံပာ်ဖျါထီၣ်အမံၤ လၢအဆိကတၢၢ်အဃိ ဘၣ်သ့ၣ်သ့ၣ် အဝဲကမ့ၢ်ပှၤလၢ အအိၣ်ဒီးတၢ်နာ် လၢအဂၢၢ်ကျၢၤဒိၣ်ကတၢၢ်န့ၣ်လီၤ.* ဖဲထံလုၢ်ဘၢတၢ်ဝံၤအလီၢ်ခံန့ၣ် စီၤနိအၤကိးဝဲယဟိဝၤယွၤလၢ “စီၤၡ့ၣ်အကစၢ်” န့ၣ်လီၤ. (၁မိၤ. ၉:၂၆) စီၤၡ့ၣ်ပာ်ဖျါထီၣ် တၢ်ပာ်ကဲယဟိဝၤယွၤ ဒီးပာ်လုၢ်ပာ်ပှ့ၤဝဲ တၢ်ဘူၣ်တၢ်ဘါအမ့ၢ်အတီန့ၣ်လီၤ.၅ မ့ၢ်စီၤအၤဘြၤဟၣ် သ့ၣ်ညါစီၤၡ့ၣ်ဧါ. ဘၣ်သ့ၣ်သ့ၣ် အဝဲကသ့ၣ်ညါဝဲလီၤ. ထံၣ်ကမှံကွၢ် ဖဲစီၤအၤဘြၤဟၣ် မ့ၢ်ဖိသၣ်အဆၢကတီၢ်န့ၣ်တက့ၢ်. ဒီးဆိကမိၣ်ကွၢ် ဖဲအဝဲသ့ၣ်ညါထီၣ်ဝဲလၢ အဘူးအတံၢ်တဂၤ လၢအသးနံၣ် အိၣ်အါန့ၢ်အနံၣ် ၄၀၀ န့ၣ်အိၣ်မူးဒံးဝဲအဃိ စီၤအၤဘြၤဟၣ်ကပှဲၤဒီး တၢ်သူၣ်ပိၢ်သးဝးထဲလဲၣ်န့ၣ်တက့ၢ်. စီၤၡ့ၣ်ထံၣ်ဘၣ်ဝဲ တၢ်အၢတၢ်သီ တချုးလၢ ထံလုၢ်ဘၢတၢ်အဆၢကတီၢ် ဒီးတုၤလီၤလၢ ကစၢ်ယွၤသ့စီဝဲ ဟီၣ်ခိၣ်လၢထံန့ၣ်လီၤ. တကးဒံးဘၣ် ဖဲထံလုၢ်ဘၢတၢ်ဝံၤအလီၢ်ခံန့ၣ် အဝဲထံၣ်ဘၣ်ဝဲ ပှၤဟီၣ်ခိၣ်ဖိတဖၣ် ဟဲအါထီၣ်ဂီၢ်ထီၣ် လၢဟီၣ်ခိၣ်ချၢ ဒီးထံၣ်ဘၣ်စ့ၢ်ကီးဝဲ စီၤနံးမရိး တ့ထီၣ်ဝဲတၢးဘၤဘ့းလး ဒီးပူထီၣ်ထီဒါဝဲကစၢ်ယွၤလီၤ. စီၤၡ့ၣ်တပၣ်ဃုာ်လၢ ပှၤပူထီၣ်ထီဒါတၢ်အကျါ ဒီးတမၤစၢၤ ပှၤလၢအတ့ထီၣ်ဝဲ တၢးဘၤဘ့းလးစ့ၢ်ကီးဘၣ်. လၢတၢ်န့ၣ်အဃိ ဖဲကစၢ်ယွၤ မၤသဘံၣ်သဘုၣ်ဝဲ ကျိာ်အခါ စီၤၡ့ၣ်ဒီးအဟံၣ်ဖိဃီဖိ ကတိၤဒံးဝဲကျိာ်တခါဃီလၢ စီၤနိအၤကတိၤဝဲန့ၣ်လီၤ. ဒီးစီၤအၤဘြၤဟၣ်စ့ၢ်ကီး ကတိၤဝဲကျိာ်တကျိာ်ဃီဒ် စီၤၡ့ၣ်ကတိၤဝဲအသိးန့ၣ်လီၤ. ဖဲစီၤအၤဘြၤဟၣ် ဒိၣ်ထီၣ်ဝဲအဆၢကတီၢ်န့ၣ် စီၤၡ့ၣ်အိၣ်မူဒံးဝဲအဃိ အဝဲကပာ်ကဲဝဲ စီၤၡ့ၣ်ဒိၣ်မးလီၤ. ဒီးဘၣ်သ့ၣ်သ့ၣ် စီၤအၤဘြၤဟၣ်ကနၢ်ဟူဘၣ်ဝဲ ယဟိဝၤယွၤအဂ့ၢ် လၢစီၤၡ့ၣ်အအိၣ်န့ၣ်လီၤ.စီၤအၤဘြၤဟၣ် ဟးဆှဲးဝဲတၢ်ဘူၣ်ထီၣ်ဘါထီၣ် တၢ်ဂီၤတၢ်ဖှီၣ်လၢ ဝ့ၢ်အူၢ်အပူၤ. ၆. (က)ခီဖျိလၢယဟိဝၤယွၤ လုၢ်ဘၢဝဲဟီၣ်ခိၣ်လၢထံအဃိ စီၤအၤဘြၤဟၣ်ဆၢတဲာ်လီၤအသးလၢ အကမၤဝဲတၢ်မနုၤလဲၣ်. (ခ)စီၤအၤဘြၤဟၣ်ဒီးနီၢ်စၤရါ အတၢ်အိၣ်မူ မၤအသးဒ်လဲၣ်.၆ ခီဖျိလၢ ယဟိဝၤယွၤ လုၢ်ဘၢဝဲဟီၣ်ခိၣ်လၢထံအဃိ စီၤအၤဘြၤဟၣ်ဒိးန့ၢ်ဘၣ် တၢ်မၤလိဂ့ၤဂ့ၤလီၤ. လၢတၢ်န့ၣ်အဃိ စီၤအၤဘြၤဟၣ်ဂုာ်ကျဲးစၢး ဒိကနၣ် ကစၢ်ယွၤအကလုၢ် ဒ်စီၤနိအၤအသိး ဒီးအဝဲတဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်စ့ၢ်ကီးဘၣ်. မ့ၢ်လၢ စီၤအၤဘြၤဟၣ်အိၣ်ဒီး တၢ်နာ်ဂၢၢ်ဂၢၢ်ကျၢၤကျၢၤအဃိ အတၢ်အိၣ်မူလီၤဆီန့ၢ်ဒံး အဟံၣ်ဖိဃီဖိဒီး ပှၤလၢအအိၣ်လၢဝ့ၢ်အူၢ်အပူၤန့ၣ်လီၤ. လၢခံန့ၣ် စီၤအၤဘြၤဟၣ်ဒိးန့ၢ်ဘၣ်ဝဲ မါလၢအဂ့ၤတဂၤ ဒီးအမံၤမ့ၢ်ဝဲနီၢ်စၤရါန့ၣ်လီၤ. နီၢ်စၤရါမ့ၢ်ပိာ်မုၣ်လၢ အဃံအလၤတဂၤဒီး မ့ၢ်ပှၤလၢအိၣ်ဒီး တၢ်နာ်ဂၢၢ်ဂၢၢ်ကျၢၤကျၢၤ လၢယဟိဝၤယွၤအဖီခိၣ်စ့ၢ်ကီးလီၤ.* အဝဲသ့ၣ်ခံဂၤန့ၣ် အဖိတအိၣ်ဘၣ်ဆၣ် မၤဝဲယဟိဝၤယွၤ အတၢ်မၤလၢ တၢ်သူၣ်ဖှံသးညီအပူၤလီၤ. ဒီးလၢခံန့ၣ် အဝဲသ့ၣ် လုၢ်ဖိဝဲအဖိဒိၣ်ခွါ စီၤလိာ်န့ၣ်လီၤ. ၇. ယ့ၣ်ၡူးအပျဲၢ်အဘီၣ်တဖၣ် ကွၢ်လိမၤဒိးစီၤအၤဘြၤဟၣ်သ့လၢ ကျဲဒ်လဲၣ်၇ စီၤအၤဘြၤဟၣ် တီဒီးယဟိဝၤယွၤထီဘိလီၤ. ဒီးအဝဲတဆိကမိၣ်ဝဲလၢ အကဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်ဒ်ပှၤအိၣ်လၢ ဝ့ၢ်အူၢ်အပူၤအသိး နီတဘျီဘၣ်. အဝဲဒီးအမါ နီၢ်စၤရါအိၣ်ဒီးတၢ်သးဒူအဃိ အဝဲသ့ၣ်အိၣ်လီၤဆီဒီးပှၤလၢ အဘူၣ်ထီၣ်ဘါထီၣ် တၢ်ဂီၤတၢ်ဖှီၣ်လၢ အဟီၣ်ကဝီၤအပူၤန့ၣ်လီၤ. ပဝဲစ့ၢ်ကီး ပကဘၣ်အိၣ်ဒီးတၢ်သးဒူ ဒ်သိးဒီးအဝဲသ့ၣ်လီၤ. ယ့ၣ်ၡူးစံးဝဲလၢ အပျဲၢ်အဘီၣ်တဖၣ် “တဘၣ်ဃးဘၣ်ဒီးဟီၣ်ခိၣ်” ဘၣ်. လၢတၢ်န့ၣ်အဃိ ဟီၣ်ခိၣ်ကသးဟ့အဝဲသ့ၣ်န့ၣ်လီၤ. (ဖး ယိၤဟၣ် ၁၅:၁၉ တက့ၢ်.) ဘၣ်သ့ၣ်သ့ၣ် ခီဖျိလၢ နဆၢတဲာ်လီၤနသးလၢ နကမၤတၢ်ဘၣ်ယဟိဝၤယွၤအသးအဃိ နဟံၣ်ဖိဃီဖိ မ့တမ့ၢ် ပှၤလၢနဟီၣ်ကဝီၤအပူၤန့ၣ် ကထီဒါနၤလီၤ. လၢတၢ်န့ၣ်အဃိ နကတူၢ်ဘၣ် တၢ်သူၣ်တမုာ်သးတမုာ် ဒီးနသးကဘၣ်ဒိဝဲဒိၣ်မးလီၤ. ဘၣ်ဆၣ် သ့ၣ်နီၣ်ထီၣ်က့ၤလၢ ပှၤလၢအကွၢ်ဆၢၣ်မဲာ်ဘၣ် တၢ်ကီတၢ်ခဲသ့ၣ်တဖၣ်အံၤန့ၣ် တမ့ၢ်ထဲနၤတဂၤဧိၤဘၣ်. နဆၢတဲာ်လီၤနသးလၢနကမၤ တၢ်ဘၣ်ယွၤအသးန့ၣ်, မ့ၢ်နကွၢ်လိမၤဒိး စီၤအၤဘြၤဟၣ်ဒီးနီၢ်စၤရါ အဒိအတဲာ်န့ၣ်လီၤ.၈,၉. (က)စီၤအၤဘြၤဟၣ်ထံၣ်ဘၣ်ဝဲ တၢ်မၤအသးတခါလၢ အသးပ့ၤနီၣ်ဝဲ တသ့နီတဘျီန့ၣ် မ့ၢ်မနုၤလဲၣ်. (ခ)ယဟိဝၤယွၤ ဆှၢလီၤတၢ်ကစီၣ် မနုၤလၢစီၤအၤဘြၤဟၣ် အအိၣ်လဲၣ်.၈ ဘၣ်တနံၤန့ၣ် စီၤအၤဘြၤဟၣ်ထံၣ်ဘၣ်ဝဲ တၢ်မၤအသးတခါလၢ အသးပ့ၤနီၣ်ဝဲ တသ့နီတဘျီဘၣ်. ယဟိဝၤယွၤ ဆှၢလီၤဝဲတၢ်ကစီၣ် ဆူစီၤအၤဘြၤဟၣ်အအိၣ်လီၤ. ဒီးစီၤအၤဘြၤဟၣ်ဒိးန့ၢ်ဘၣ်ဝဲ တၢ်ကစီၣ်အံၤလၢကျဲဒ်လဲၣ်န့ၣ် လံာ်စီဆှံ တပာ်ဖျါထီၣ်ဝဲ လီၤတံၢ်လီၤဆဲးဘၣ်. ဘၣ်ဆၣ် လံာ်စီဆှံစံးဝဲလၢ “တၢ်လၤတၢ်ကပီၤအကစၢ်” လီၣ်ဖျါထီၣ်အသးလၢ စီၤအၤဘြၤဟၣ်အမဲာ်ညါန့ၣ်လီၤ. (ဖး မၤတၢ် ၇:၂, ၃ တက့ၢ်.) ဘၣ်သ့ၣ်သ့ၣ် ကစၢ်ယွၤကသူဝဲ မူခိၣ်ကလူးတဂၤလၢ ကဟဲတဲဘၣ်ဝဲ စီၤအၤဘြၤဟၣ်တၢ်ကစီၣ် လၢထးတခါအံၤန့ၣ်လီၤ. ဒီးလၢတဖျးမဲာ်အတီၢ်ပူၤန့ၣ် စီၤအၤဘြၤဟၣ်ကထံၣ်ဘၣ်ဝဲ တၢ်ဘၣ်တ့ကစၢ်လၢအမ့ၢ် ယဟိဝၤယွၤအလၤကပီၤ ခီဖျိလၢမူခိၣ်ကလူးတဂၤအံၤန့ၣ်လီၤ. ဖဲန့ၣ်အဆၢကတီၢ် စီၤအၤဘြၤဟၣ်ကသးခုဒိၣ်မး ခီဖျိလၢ အဝဲထံၣ်ဘၣ်ဝဲလၢယဟိဝၤယွၤ အိၣ်ဒီးတၢ်စိတၢ်ကမီၤအါမးလီၤ. မ့မ့ၢ်တၢ်ဂီၤတၢ်ဖှီၣ်လၢပှၤဝ့ၢ်အူၢ်ဖိဘူၣ်ထီၣ်ဘါထီၣ်ဝဲတဖၣ်န့ၣ် တမ့ၢ်တၢ်နီတမံၤဘၣ်.၉ ယဟိဝၤယွၤ ဆှၢလီၤတၢ်ကစီၣ် မနုၤလၢစီၤအၤဘြၤဟၣ်အအိၣ်လဲၣ်. ကစၢ်ယွၤစံးဘၣ်အီၤလၢ “ဟးထီၣ်ကွံာ်လၢနထံနကီၢ်, ဒီးလၢနဘူးနတံၢ်အအိၣ်, ဒီးလဲၤဆူထံဆူကီၢ်လၢ ယကဒုးနဲၣ်နၤတက့ၢ်.” တၢ်လီၢ်လၢ စီၤအၤဘြၤဟၣ်ကဘၣ်လဲၤဝဲန့ၣ် ယဟိဝၤယွၤ တတဲဘၣ်အီၤလီၤတံၢ်လီၤဆဲးဘၣ်. တၢ်လၢစီၤအၤဘြၤဟၣ် ကဘၣ်မၤဝဲအဆိကတၢၢ်တခါန့ၣ် အဝဲကဘၣ်ပာ်တ့ၢ်ကွံာ် အတၢ်အိၣ်တၢ်ဆိးအလီၢ် ဒီးအဘူးအတံၢ်တဖၣ်န့ၣ်လီၤ. ဘၣ်ဆၣ် ဖဲန့ၣ်အခါ ပှၤမုၢ်ထီၣ်ဖိတဖၣ်ပာ်ဝဲ အဟံၣ်ဖိဃီဖိ ဒ်အမ့ၢ်တၢ်လၢအရ့ဒိၣ်ဒိၣ်မးလၢ အဝဲသ့ၣ်အဂီၢ်လီၤ. ခီဖျိလၢအဝဲသ့ၣ်အလုၢ်အလၢ်တဖၣ်အံၤအဃိ အဝဲသ့ၣ်ဆိကမိၣ်ဝဲလၢ ပိာ်ခွါတဂၤမ့ၢ်ဘၣ်ပာ်တ့ၢ်ကွံာ် အဘူးအတံၢ်တဖၣ် ဒီးမ့ၢ်ဘၣ်လဲၤအိၣ်လဲၤဆိးဝဲလၢ တၢ်လီၢ်လၢအယံၤန့ၣ် မ့ၢ်တၢ်ဟဲဝံဟဲစိာ်လၢအနးဝဲဒိၣ်မးလီၤ. ဒီးပှၤတနီၤထံၣ်ဝဲလၢ အဝဲမ့ၢ်ဘၣ်သံန့ၣ် ကဂ့ၤန့ၢ်အန့ၣ်တက့ၢ်လီၤ.၁၀. ဘၣ်မနုၤအဃိ ပတဲသ့လၢ အဝဲသ့ၣ်ဟ့ၣ်လီၤအသးလၢ ယွၤအအိၣ်လၢာ်လၢာ်ဆ့ဆ့လဲၣ်.၁၀ စီၤအၤဘြၤဟၣ် ကဘၣ်ပာ်တ့ၢ်ကွံာ် အဟံၣ်အဃီန့ၣ် ကီလၢအဂီၢ်ဒိၣ်မးလီၤ. ဒီးတၢ်အုၣ်အသးအိၣ်ဝဲလၢ ဝ့ၢ်အူၢ်န့ၣ်မ့ၢ်ဝ့ၢ်လၢ အပှဲၤဒီးတၢ်ထူးတၢ်တီၤ ဒီးတၢ်လဲၤထီၣ်လဲၤထီအိၣ်ဝဲအါမးလီၤ. (ကွၢ်တၢ်လွံၢ်နၢၣ်လၢ “ဝ့ၢ်လၢ စီၤအၤဘြၤဟၣ်ဒီးနီၢ်စၤရါ ဟးထီၣ်ကွံာ်လၢအပူၤ” န့ၣ်တက့ၢ်.) လၢပျၢၤ ပသ့ၣ်ညါဘၣ်လၢ ဝ့ၢ်အူၢ်အပူၤန့ၣ် အိၣ်ဝဲဒီးဟံၣ်ဒိၣ်ကျိၤသွါ ဒီးကရၢၢ်ဖးလဲၢ်ဖးထီ လၢအဃံလၤန့ၣ်လီၤ. ဒီးဟံၣ်တနီၤန့ၣ် အဒၢးအိၣ်ဝဲ တဆံခံဒၢး ဒီးတနီၤန့ၣ်အဒၢးအိၣ် အါန့ၢ်တဆံခံဒၢးလၢ အဟံၣ်ဖိဃီဖိဒီးအခ့အပှၤတဖၣ် ကအိၣ်ဝဲဆိးဝဲအဂီၢ်လီၤ. ဒီးလၢဟံၣ်ပူၤန့ၣ် အိၣ်ဒီးဒၢးလၢပှၤတမှံၤတဖၣ် ကတဲသကိးတၢ်အဂီၢ်န့ၣ်လီၤ. တကးဒံးဘၣ် ပှၤဝ့ၢ်ဖိတဖၣ်ဒိးန့ၢ်ဘၣ်ထံညီဝဲ, အိၣ်ဒီးတၢ်ဟးလီၢ်ဒီး တၢ်လီၢ်လၢပှၤကမၤဟးဂီၤကွံာ် တၢ်ကမှံၤန့ၣ်လီၤ. ဒီးသ့ၣ်နီၣ်ထီၣ်က့ၤလၢ စီၤအၤဘြၤဟၣ်ဒီးနီၢ်စၤရါ တမ့ၢ်ပှၤသးစၢ်လၢၤဘၣ်. ဖဲန့ၣ်အခါ စီၤအၤဘြၤဟၣ်အသးနံၣ်ကအိၣ်ဝဲ ၇၀ ဘျဲၣ်ဒီးနီၢ်စၤရါန့ၣ်အသးနံၣ်ကအိၣ်ဝဲ ၆၀ ဘျဲၣ်န့ၣ်လီၤ. ဒ်ဝၤလၢအဂ့ၤတဂၤ အဲၣ်ဒိးလၢအမါကအိၣ်ဘၣ် ဂ့ၤဂ့ၤဒီးမုာ်မုာ်ခုၣ်ခုၣ်အသိး စီၤအၤဘြၤဟၣ်ကအဲၣ်ဒိးဝဲလၢ အမါကအိၣ်ဘၣ်ဒ်န့ၣ်စ့ၢ်ကီးလီၤ. ဆိကမိၣ်ကွၢ် ဖဲအဝဲသ့ၣ်ခံဂၤ တဲသကိးတၢ်ဘၣ်ဃးဒီး မူဒါလၢယဟိဝၤယွၤ ဟ့ၣ်လီၤအဝဲသ့ၣ်တက့ၢ်. အဝဲသ့ၣ် ကတဲသကိးဝဲ တၢ်ဂ့ၢ်ကီမ့တမ့ၢ် တၢ်လၢအဘၣ်ယိၣ်ဝဲတဖၣ်န့ၣ်လီၤ. ခီဖျိလၢ နီၢ်စၤရါဆီၣ်ထွဲအဝၤ ဒီးသးအိၣ်ပာ်တ့ၢ်ကွံာ် အဟံၣ်အဃီအဃိ စီၤအၤဘြၤဟၣ်ကသးခုဝဲဒီး စံးဘျုးအီၤဒိၣ်မးလီၤ.၁၁,၁၂. (က)တချုးလၢ စီၤအၤဘြၤဟၣ်ဒီးနီၢ်စၤရါ ဟးထီၣ်လၢ ဝ့ၢ်အူၢ်အပူၤန့ၣ် အဝဲသ့ၣ်ဘၣ်ရဲၣ်ကျဲၤတၢ်မနုၤလဲၣ်. ဒီးအဝဲသ့ၣ်ဘၣ်ဆၢတဲာ်လီၤအသးဘၣ်ဃးဒီး တၢ်ဂ့ၢ်မနုၤလဲၣ်. (ခ)မုၢ်နံၤလၢအဝဲသ့ၣ် ကဟးထီၣ်ဝဲလၢဝ့ၢ်အံၤအပူၤန့ၣ် တၢ်မၤအသးဒ်လဲၣ်န့ၣ် တဲဖျါထီၣ်တက့ၢ်.၁၁ ဖဲစီၤအၤဘြၤဟၣ်ဒီးနီၢ်စၤရါ ဆၢတဲာ်လီၤအသးလၢ ကဟးထီၣ်ကွံာ်လၢ ဝ့ၢ်အူၢ်ပူၤဝံၤအလီၢ်ခံ တၢ်လၢအဝဲသ့ၣ် ကဘၣ်မၤဝဲန့ၣ်အိၣ်အါမးလီၤ. အဒိ အဝဲသ့ၣ် ကဘၣ်ဆၢတဲာ်ဝဲလၢ ကဘၣ်လဲၤစိာ်ဝဲ တၢ်မနုၤလဲၣ် ဒီးကဘၣ်ပာ်တ့ၢ်ဝဲ တၢ်မနုၤလဲၣ်န့ၣ်လီၤ. တကးဒံးဘၣ် အဝဲသ့ၣ်ကဘၣ်ရဲၣ်ကျဲၤတၢ်လၢ အဟံၣ်ဖိဃီဖိ, အခ့အပှၤတဖၣ် ဒီးအပၢ်စီၤတ့ရၤအဂီၢ်န့ၣ်လီၤ. ဒီးအဝဲသ့ၣ် ဆၢတဲာ်လီၤအသးလၢ ကလဲၤကိးဃုာ်ဒီးအပၢ် စီၤတ့ရၤဒ်သိးကကွၢ်ထွဲအီၤ တုၤအသံတစုန့ၣ်လီၤ. ဖျါလၢစီၤတ့ရၤ အၢၣ်လီၤဝဲလၢ အကလဲၤဃုာ်ဒီး စီၤအၤဘြၤဟၣ်လၢ တၢ်သူၣ်အိၣ်သးအိၣ်အပူၤလီၤ. မ့ၢ်လၢ လံာ်စီဆှံစံးဝဲလၢ စီၤတ့ရၤန့ၣ် မ့ၢ်ပှၤလၢ အကိးထီၣ်အဟံၣ်ဖိဃီဖိ ဒီးဟးထီၣ်ကွံာ် လၢဝ့ၢ်အူၢ်အပူၤန့ၣ်လီၤ. လၢတၢ်န့ၣ်အဃိ ဖဲန့ၣ်အဆၢကတီၢ် လီၤဂာ်လၢစီၤတ့ရၤန့ၣ် တဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်လၢၤဘၣ်. ဒီးစီၤအၤဘြၤဟၣ်အဖိဒိၣ်ခွါ စီၤလိာ် လဲၤဃုာ်တၢ်ဒီးအီၤစ့ၢ်ကီးလီၤ.—၁ မိၤ. ၁၁:၃၁.၁၂ ခဲအံၤန့ၣ် တၢ်ဆၢကတီၢ်ဘၣ်လၢ အဝဲသ့ၣ်ကဘၣ်ဟးထီၣ် လၢဝ့ၢ်အူၢ်အပူၤလံ. ဆိကမိၣ်ကွၢ် ဖဲမုၢ်ဝါထီၣ်ကဒုကယီၢ် အဆၢကတီၢ်န့ၣ် ပှၤဂီၢ်မုၢ်ဖးဒိၣ်တဒူၣ် ဟဲပာ်ဖှိၣ်ထီၣ်အသးလၢ ဝ့ၢ်ခိၣ်ဒူအချၢ ဖဲထံကျိအကပၤန့ၣ်လီၤ. အဝဲသ့ၣ်ဟဲစိာ်ဃုာ်ဒီး အတၢ်ဖိတၢ်လံၤဒီဒူၣ်ဒီထၢလီၤ. တၢ်ဖိတၢ်လံၤတဖၣ်အံၤန့ၣ် ပာ်ထီၣ်ဝဲလၢ ကီၤလၤအူးဒီးကသ့ၣ်ယီၤတဖၣ် အဖီခိၣ်လီၤ. ခဲအံၤစီၤအၤဘြၤဟၣ် အဟံၣ်ဖိဃီဖိဒီး အခ့အပှၤတဖၣ် ကတဲာ်ကတီၤထီၣ်အသးဝံၤဝဲလံ. ဒီးအဝဲသ့ၣ်အိၣ်ဒီး တၢ်သူၣ်ပိၢ်သးဝးလၢ တၢ်လဲၤတၢ်က့ၤတဘျီအံၤအဂီၢ်လီၤ.* ဘၣ်သ့ၣ်သ့ၣ် အဝဲသ့ၣ်ကိးဂၤဒဲး ကကျ့ၣ်ထီၣ်အမဲာ် ဒီးကွၢ်ဃီၤတၢ်ဆူ စီၤအၤဘြၤဟၣ်အအိၣ်လီၤ. ဒီးဖဲစီၤအၤဘြၤဟၣ် ဟ့ၣ်ထီၣ်ဝဲတၢ်ပနီၣ်အခါ အဝဲသ့ၣ် စးထီၣ်လဲၤတၢ် ဒီးပာ်တ့ၢ်ကွံာ်ဝ့ၢ်အူၢ်န့ၣ်လီၤ.၁၃. မုၢ်မဆါတနံၤအံၤ ယွၤအခ့အပှၤတဖၣ် တူၢ်ဆါအသး ဒ် စီၤအၤဘြၤဟၣ်ဒီးနီၢ်စၤရါ သ့လၢကျဲဒ်လဲၣ်.၁၃ မုၢ်မဆါတနံၤအံၤ ယဟိဝၤယွၤ အခ့အပှၤအါဂၤန့ၣ် ဆၢတဲာ်လီၤအသးလၢ ကလဲၤသုးအသးဆူ တၢ်လီၢ်လၢပှၤလိၣ်ဘၣ် ပှၤစံၣ်တဲၤတဲလီၤတၢ်ဖိ အလီၢ်န့ၣ်လီၤ. ပှၤတနီၤနီၤန့ၣ် မၤလိဝဲကျိာ်လၢအဂၤ ဒ်သိးကမၤဂုၤထီၣ်ပသီထီၣ်ဝဲ တၢ်စံၣ်တဲၤတဲလီၤတၢ်မၤန့ၣ်လီၤ. ဒီးအဂၤတနီၤန့ၣ် ဂုာ်ကျဲးစၢး စံၣ်တဲၤတဲလီၤတၢ်လၢ ကျဲအဂုၤအဂၤလၢ အဝဲသ့ၣ်တမၤညီနုၢ်ဝဲန့ၣ်လီၤ. ဒီးပှၤလၢအဆၢတဲာ်လီၤအသးဒ်အံၤန့ၣ် တူၢ်ဆါအသးဒ်သိး ကမၤဒိၣ်ထီၣ်ထီထီၣ်ဝဲ တၢ်စံၣ်တဲၤတဲလီၤတၢ်မၤအဂီၢ်န့ၣ်လီၤ. ပှၤသ့ၣ်တဖၣ်အံၤ ကွၢ်လိမၤဒိးဝဲ စီၤအၤဘြၤဟၣ်ဒီးနီၢ်စၤရါ အဒိအတဲာ်အဃိ မ့ၢ်တၢ်လၢအလီၤစံးပတြၢၤဒိၣ်မးန့ၣ်လီၤ. ဒီးပမ့ၢ်ပာ်ဖျါထီၣ် ပတၢ်နာ်လၢကျဲဒ်အံၤန့ၣ် ကစၢ်ယွၤကဟ့ၣ်က့ၤပှၤ အါန့ၢ်ဒံးတၢ်လၢ ပဟ့ၣ်အီၤန့ၣ်လီၤ. (ဧ့ၤ.၆:၁၀; ၁၁:၆) မ့ၢ်ကစၢ်ယွၤ ဆိၣ်ဂ့ၤစီၤအၤဘြၤဟၣ်စ့ၢ်ကီးဧါ.၁၄,၁၅. အဝဲသ့ၣ်လဲၤတၢ် စးထီၣ်လၢ ဝ့ၢ်အူၢ်တုၤလီၤလၢဝ့ၢ်ဟၤရၣ်န့ၣ် တၢ်မၤအသးဒ်လဲၣ်, ဒီးစီၤအၤဘြၤဟၣ် သူၣ်လီၤအတၢ်အိၣ်တၢ်ဆိး အလီၢ်လၢဝ့ၢ်ဟၤရၣ်န့ၣ် ကမ့ၢ်လၢတၢ်ဂ့ၢ်မနုၤအဃိလဲၣ်.၁၄ ပှၤဂီၢ်မုၢ်တဒူၣ်အံၤ လဲၤတၢ်က့ၤတၢ်ဖးယံာ်လံ. ပထံၣ်ကမှံကွၢ်သ့လၢ တဘျီတခီၣ်န့ၣ် စီၤအၤဘြၤဟၣ်ဒီးနီၢ်စၤရါ ကဒိးဝဲကီၤလၤအူး မ့တမ့ၢ်ကသ့ၣ်ယီၤ ဒီးတဘျီတခီၣ်န့ၣ် အဝဲသ့ၣ်ကဟးဝဲလၢအခီၣ်လီၤ. ဖဲအဝဲသ့ၣ် တဲသကိးတၢ်အခါန့ၣ် ဆၣ်ဖိကီၢ်ဖိအကနူး ကသီၣ်ဝဲကြ့ကြ့ကြိကြိစ့ၢ်ကီးလီၤ. ဒ်တၢ်ဆၢကတီၢ်လဲၤပူၤကွံာ်ဝဲအသိး ပှၤဂီၢ်မုၢ်သ့ၣ်တဖၣ် အတၢ်သ့တၢ်ဘၣ် ကအါထီၣ်ဝဲလၢ ကတ့ထီၣ်ဝဲယၣ်ဒဲလၢ ကသုးအလီၢ်တဆီဘၣ်တဆီအဂီၢ်လီၤ. ဒီးအဝဲသ့ၣ်ကဘၣ်ကတဲာ်ကတီၤန့ၢ်ဝဲ သးပှၢ်စီၤတ့ရၤအလီၢ်လၢ ကီၤလၤအူး မ့တမ့ၢ်ကသ့ၣ်ယီၤအဖီခိၣ် ဒ်လဲၣ်ဒ်လဲၣ်န့ၣ် အဝဲသ့ၣ်သ့ၣ်ညါဝဲလံ. အဝဲသ့ၣ်လဲၤတၢ်လၢ မုၢ်နုာ်ကလံၤစိးတကပၤ ဒီးလဲၤပိာ်ဝဲထံကျိဖရၤသးန့ၣ်လီၤ. အဝဲသ့ၣ်လဲၤတၢ် ယံာ်ဝဲအနွံအါမးလံ ဘၣ်ဆၣ်ဆဲးလဲၤဒံးဝဲဆူညါကွ့ၢ်ကွ့ၢ်လီၤ.၁၅ ဖဲအဝဲသ့ၣ်လဲၤတၢ် တၢ်ဒ့ၣ်စၢၤယံၤဝဲ ၆၀၀ မံးလာ်ဃၣ်ဃၣ်ဝံၤအလီၢ်ခံန့ၣ် အဝဲသ့ၣ်လဲၤတုၤလၢ ဝ့ၢ်ဟၤရၣ်ဒီးထံၣ်ဘၣ်ဝဲဒဲဖိတဖၣ်လီၤ. ဝ့ၢ်ဟၤရၣ်န့ၣ် မ့ၢ်ဝ့ၢ်လၢအအိၣ်ဒီးတၢ်လဲၤထီၣ်လဲၤထီ တကးဒံးဘၣ် ပှဲၤဝဲဒီးပှၤမုၢ်ထီၣ်ဖိ ဒီးပှၤမုၢ်နုာ်ဖိတဖၣ် လၢအဟဲပှ့ၤတၢ်ဆါတၢ်လၢအပူၤန့ၣ်လီၤ. စီၤအၤဘြၤဟၣ် သူၣ်လီၤဝဲအတၢ်အိၣ်တၢ်ဆိးအလီၢ် ဖဲဝ့ၢ်တဖျၢၣ်အံၤအပူၤ တစိၢ်တလီၢ်လီၤ. ဘၣ်သ့ၣ်သ့ၣ် မ့ၢ်လၢအပၢ်စီၤတ့ရၤ လဲၤတၢ်ဆူညါတကဲလၢၤဘၣ်အဃိလီၤ.၁၆,၁၇. (က)တၢ်အၢၣ်လီၤအီလီၤလၢ အထိၣ်ဟူးထိၣ်ဂဲၤထီၣ် စီၤအၤဘြၤဟၣ်အသးန့ၣ် မ့ၢ်မနုၤလဲၣ်. (ခ)ဖဲစီၤအၤဘြၤဟၣ် အိၣ်လၢဝ့ၢ်ဟၤရၣ်အခါ ယဟိဝၤယွၤ ဆိၣ်ဂ့ၤအီၤဒ်လဲၣ်.၁၆ စီၤတ့ရၤသံဝဲလၢ ဝ့ၢ်ဟၤရၣ်အပူၤ ဖဲအသးအိၣ် ၂၀၅ နံၣ်န့ၣ်လီၤ. (၁ မိၤ. ၁၁:၃၂) ဒီးစီၤအၤဘြၤဟၣ် အသးဘၣ်ဒိဘၣ်ထံးဝဲဒိၣ်မးလီၤ. ဘၣ်ဆၣ် ခီဖျိလၢ ယဟိဝၤယွၤဆဲးကျိးဒီးအီၤလၢအသီတဘျီ အဃိ စီၤအၤဘြၤဟၣ်ဒိးန့ၢ်ဘၣ်ဝဲ တၢ်သူၣ်မံသးမုာ်လီၤ. ဒီးကစၢ်ယွၤ ဒုးသ့ၣ်နီၣ်ထီၣ်က့ၤ စီၤအၤဘြၤဟၣ်ဘၣ်ဃးဒီးတၢ်လၢ အဝဲကဘၣ်မၤဝဲန့ၣ်လီၤ. တကးဒံးဘၣ် ကစၢ်ယွၤအၢၣ်လီၤအီလီၤဝဲလၢ စီၤအၤဘြၤဟၣ်ကကဲထီၣ် “ပှၤတကလုာ်ဖးဒိၣ်” ဒီးပှၤဟီၣ်ခိၣ်ဖိ ကိးဒူၣ်ဒဲး ကဒိးန့ၢ်ဘၣ် တၢ်ဆိၣ်ဂ့ၤလၢအဃိလီၤ. (ဖး၁ မိၤၡ့ ၁၂:၂, ၃ တက့ၢ်.) ကစၢ်ယွၤအတၢ်အၢၣ်လီၤအီလီၤအံၤ ကထိၣ်ဟူးထိၣ်ဂဲၤထီၣ် စီၤအၤဘြၤဟၣ်အသး လၢအဝဲကဆဲးလဲၤတၢ် ဆူညါအဂီၢ်လီၤ.၁၇ ဖဲစီၤအၤဘြၤဟၣ် အိၣ်လၢဝ့ၢ်ဟၤရၣ်အခါ ကစၢ်ယွၤဆိၣ်ဂ့ၤအီၤအါမးအဃိ လၢအတၢ်လဲၤတၢ်က့ၤ တဘျီအံၤအဂီၢ် ကဘၣ်စိာ်ဝဲ တၢ်ဖိတၢ်လံၤအါန့ၢ်ဒံးလၢညါတဘျီန့ၣ်လီၤ. လံာ်စီဆှံပာ်ဖျါထီၣ်ဝဲလၢ စီၤအၤဘြၤဟၣ်လဲၤစိာ်ဝဲ “ကယဲၢ်တၢ်ဖိတၢ်လံၤလၢ အမၤန့ၢ်ဝဲ, ဒီးပှၤအသးလၢအန့ၢ်ဘၣ်ဝဲလၢ ဟၤရၣ်အပူၤ” ခဲလၢာ်လီၤ. (၁ မိၤ. ၁၂:၅) ဒ်သိး စီၤအၤဘြၤဟၣ် ကကဲထီၣ်ပှၤကလုာ်ဖးဒိၣ်တဒူၣ်အဂီၢ် အဝဲလိၣ်ဘၣ်ဝဲ တၢ်ထူးတၢ်တီၤ ဒီးအခ့အပှၤတဖၣ်လီၤ. ယဟိဝၤယွၤန့ၣ် တဆိၣ်ဂ့ၤဝဲ အခ့အပှၤကိးဂၤဒဲးလၢ အကကဲဒိၣ်ထီၣ်ဝဲအဂီၢ်ဘၣ်. ဘၣ်ဆၣ်သနာ်က့ ဒ်သိး အတၢ်တိာ်ပာ်ကလၢထီၣ်ပှဲၤထီၣ်အဂီၢ် ယွၤဟ့ၣ်လီၤအခ့အပှၤတဖၣ်လၢ တၢ်လၢအဝဲသ့ၣ်လိၣ်ဘၣ်ဝဲန့ၣ်လီၤ. စီၤအၤဘြၤဟၣ်တီခိၣ်ရိၤမဲဝဲ အပှၤဂီၢ်မုၢ်တဖၣ်ဒီး ဆဲးလဲၤဝဲဆူတၢ်လီၢ်လၢ အဝဲသ့ၣ်တသ့ၣ်ညါဝဲန့ၣ်လီၤ.စီၤအၤဘြၤဟၣ်ဒီးနီၢ်စၤရါ ဘၣ်ပာ်တ့ၢ်ကွံာ် အတၢ်အိၣ်တၢ်ဆိးအလီၢ် လၢဝ့ၢ်အူၢ်ပူၤအဃိ တမ့ၢ်တၢ်အညီလၢ အဝဲသ့ၣ်အဂီၢ်ဘၣ်.၁၈. (က)မုၢ်နံၤမုၢ်သီလၢ အရ့ဒိၣ်လၢ ကစၢ်ယွၤဒီးအခ့အပှၤတဖၣ်အဂီၢ်န့ၣ် မ့ၢ်မုၢ်နံၤဖဲလဲၣ်တနံၤလဲၣ်. (ခ)လၢခံ ဖဲလါနံစၣ် ၁၄ သီအနံၤန့ၣ် တၢ်မၤအသးအရ့ဒိၣ်လၢအဂုၤအဂၤ မနုၤတဖၣ်ဟဲကဲထီၣ်အသးလဲၣ်. (ကွၢ်တၢ်လွံၢ်နၢၣ်လၢ “မုၢ်နံၤမုၢ်သီ အရ့ဒိၣ်တနံၤလၢ လံာ်စီဆှံအပူၤ” တက့ၢ်.)၁၈ ဖဲအဝဲသ့ၣ် ဟးထီၣ်လၢ ဝ့ၢ်ဟၤရၣ်အပူၤ စှၤသီဝံၤအလီၢ်ခံန့ၣ် လဲၤတုၤဝဲလၢ ဝ့ၢ်ကၢ်ကမံၣ်အပူၤလီၤ. ပှၤလဲၤတၢ်ဖိတဖၣ် ညီနုၢ်ခီဂာ်ဝဲထံကျိ ဖရၤသး လၢဝ့ၢ်အံၤအပူၤလီၤ. ဒီးဖဲစီၤအၤဘြၤဟၣ် ဒီးအပှၤဂီၢ်မုၢ် ခီဂာ်ဝဲထံကျိအံၤအခါ ကဘၣ်ဖဲ ချ.ခ.န ၁၉၄၃, လါနံစၣ် ၁၄ သီအနံၤန့ၣ်လီၤ. (၂ မိၤ. ၁၂:၄၀-၄၃) မုၢ်နံၤမုၢ်သီအဝဲအံၤန့ၣ် အရ့ဒိၣ်လၢကစၢ်ယွၤ ဒီးအခ့အပှၤတဖၣ်အဂီၢ်လီၤ. မ့ၢ်လၢကစၢ်ယွၤအတၢ်အၢၣ်လီၤအီလီၤ ဒီး စီၤအၤဘြၤဟၣ်န့ၣ် ဘၣ်တၢ်ပာ်ဂၢၢ်ပာ်ကျၢၤအီၤ ဖဲတၢ်ဆၢကတီၢ်အဝဲန့ၣ်လီၤ. ဖဲစီၤအၤဘြၤဟၣ်ဒီးအပှၤဂီၢ်မုၢ်ခီဂာ်ဝဲ ထံကျိဝံၤအလီၢ်ခံ အဝဲသ့ၣ်မ့ၢ်ကွၢ်စိဃီၤတၢ်ဆူ ကလံၤထံးတကပၤန့ၣ် ကထံၣ်ဘၣ်ဝဲ ထံကီၢ်လၢ ကစၢ်ယွၤအၢၣ်လီၤဝဲလၢ အကဒုးနဲၣ် စီၤအၤဘြၤဟၣ်န့ၣ်လီၤ.၁၉. ဖဲယဟိဝၤယွၤအၢၣ်လီၤအီလီၤ စီၤအၤဘြၤဟၣ်အဆၢကတီၢ် အဝဲတဲဖျါထီၣ်စ့ၢ်ကီးဝဲ တၢ်ဂ့ၢ်လၢအဂၤမနုၤတမံၤလဲၣ်, ဒီးစီၤအၤဘြၤဟၣ် ကသ့ၣ်နီၣ်ထီၣ်က့ၤဝဲ တၢ်မနုၤလဲၣ်.၁၉ စီၤအၤဘြၤဟၣ်ကွၢ်တၢ်လၢ ကလံၤထံးတကပၤ ဒီးဆဲးလဲၤတၢ်ဆူညါလီၤ. တယံာ်တမီၢ်န့ၣ် အဝဲသ့ၣ်လဲၤတုၤဝဲလၢ မိၤရံယၤသ့ၣ်ထူၣ်ဖးဒိၣ်တဖၣ်အကပၤ လၢအဘူးဒီးဝ့ၢ်ၡက့ၣ်န့ၣ်လီၤ. ဒီးပှၤဂီၢ်မုၢ်တဖၣ် အိၣ်ဘှံးအိၣ်သါဝဲဖဲန့ၣ်လီၤ. ဖဲန့ၣ်အခါ ယဟိဝၤယွၤ ဆဲးကျိးဒီးစီၤအၤဘြၤဟၣ် လၢအသီတဘျီန့ၣ်လီၤ. တဘျီညါအံၤ ဖဲကစၢ်ယွၤအၢၣ်လီၤအီလီၤ စီၤအၤဘြၤဟၣ်အဆၢကတီၢ်န့ၣ် အဝဲတဲဖျါထီၣ်ဝဲလၢ စီၤအၤဘြၤဟၣ်အချံအသၣ် ကန့ၢ်သါဘၣ် ထံကီၢ်တဘ့ၣ်အံၤန့ၣ်လီၤ. ဖဲကစၢ်ယွၤတဲအီၤဒ်န့ၣ်အခါ ဘၣ်သ့ၣ်သ့ၣ် စီၤအၤဘြၤဟၣ်ကသ့ၣ်နီၣ်ထီၣ်က့ၤ ‘ချံသၣ်’ မ့တမ့ၢ် စၢၤသွဲၣ် လၢကမၤထူၣ်ဖျဲးထီၣ်ဝဲ ပှၤဟီၣ်ခိၣ်ဖိလၢ ကစၢ်ယွၤအၢၣ်လီၤတ့ၢ်ဝဲဖဲ ဧ့ၤဒ့ၣ်တၤသၣ်အလီၢ်န့ၣ်လီၤ. (၁ မိၤ. ၃:၁၅; ၁၂:၇) ဘၣ်ဃးဒီးချံသၣ်အတၢ်စံးပာ်န့ၣ် ဘၣ်သ့ၣ်သ့ၣ် စီၤအၤဘြၤဟၣ်ကနၢ်ပၢၢ်ထီၣ်ဝဲလၢ အဘၣ်ထွဲလိာ်အသးဒီးအီၤစ့ၢ်ကီးလီၤ.၂၀. စီၤအၤဘြၤဟၣ် ပာ်လုၢ်ပာ်ပှ့ၤဝဲတၢ်ခွဲးတၢ်ယာ်လၢ ယဟိဝၤယွၤ ဟ့ၣ်လီၤအီၤန့ၣ် ပာ်ဖျါထီၣ်ဝဲဒ်လဲၣ်.၂၀ စီၤအၤဘြၤဟၣ် ပာ်လုၢ်ပာ်ပှ့ၤဝဲ တၢ်ခွဲးတၢ်ယာ်အံၤလၢ ယဟိဝၤယွၤဟ့ၣ်လီၤအီၤန့ၣ်လီၤ. ဖဲစီၤအၤဘြၤဟၣ်ဟးဝဲလၢ ကီၢ်ပူၤအံၤအခါ အဝဲအိၣ်ဒီး တၢ်ပလီၢ်သူၣ်ပလီၢ်သး မ့ၢ်လၢပှၤကနၤဧၣ်ဖိ အိၣ်ဝဲအဃိန့ၣ်လီၤ. ဒီးဖဲစီၤအၤဘြၤဟၣ် အိၣ်ပတုာ်ဝဲအဆၢကတီၢ်န့ၣ် တ့ထီၣ်ဝဲတၢ်လုၢ်လီၢ် လၢယဟိဝၤယွၤအဂီၢ်လီၤ. အဝဲတ့ထီၣ်ဝဲအဆိကတၢၢ်တခါန့ၣ် ဘူးဒီးမိၤရံယၤအသ့ၣ်ထူၣ်ဖးဒိၣ်တဖၣ် ဒီးခံခါတခါန့ၣ် ဘူးဒီးဝ့ၢ်ဘ့ၤသ့လးန့ၣ်လီၤ. စီၤအၤဘြၤဟၣ် ကိးထီၣ်ကစၢ်ယွၤအမံၤ ဒီးဖဲအဝဲဆိကမိၣ်ထီၣ်ဝဲ အဖိအလံၤအတၢ်အိၣ်မူလၢ ခါဆူညါအဂ့ၢ်န့ၣ် စံးဘျုးစံးဖှိၣ်ဝဲယဟိဝၤယွၤ လၢအသးဒီဖျၢၣ်လီၤ. ဘၣ်သ့ၣ်သ့ၣ် အဝဲကစံၣ်တဲၤတဲလီၤတၢ်လၢ ပှၤကနၤဧၣ်ဖိတဖၣ်အအိၣ်စ့ၢ်ကီးလီၤ. (ဖး ၁ မိၤၡ့ ၁၂:၇, ၈ တက့ၢ်.) တၢ်လၢအကမၤကွၢ် စီၤအၤဘြၤဟၣ် အတၢ်နာ်န့ၣ်အိၣ်ဒံးဝဲအါမးလီၤ. ဘၣ်ဆၣ် အဝဲတကွၢ်ကဒါက့ၤ တၢ်ဆူအလီၢ်ခံဘၣ်. လၢန့ၣ်အမဲာ်ညါ အဝဲကွၢ်စိဃီၤတၢ် ဆူမဲာ်ညါန့ၣ်လီၤ. ဧ့ၤဘြံၤ ၁၁:၁၀ စံးဝဲလၢစီၤအၤဘြၤဟၣ်– “ကွၢ်လၢ်ဝ့ၢ်တဖျၢၣ်လၢ အအိၣ်ဒီးအခီၣ်ထံးတဖၣ်, လၢပှၤသူၣ်အီၤဒီးတ့အီၤတဂၤန့ၣ်, မ့ၢ်ယွၤလီၤ.”၂၁. ဘၣ်ဃးဒီးယွၤအဘီအမုၢ်န့ၣ် ယွၤအခ့အပှၤလၢ မုၢ်မဆါတနံၤအံၤ သ့ၣ်ညါနၢ်ပၢၢ်ဝဲအါန့ၢ်ဒံး စီၤအၤဘြၤဟၣ်ဒ်လဲၣ်, ဒီးတၢ်အံၤ ကြၢးထိၣ်ဟူးထိၣ်ဂဲၤထီၣ်နၤဒ်လဲၣ်.၂၁ ဧ့ၤဘြံၤ ၁၁:၁၀ ပာ်ဖျါထီၣ်ဝဲ “ဝ့ၢ်” န့ၣ်အဲၣ်ဒိးစံးဝဲလၢယွၤအဘီအမုၢ်န့ၣ်လီၤ. ဒီးဘၣ်ဃးဒီးယွၤအဘီအမုၢ်န့ၣ် ယဟိဝၤယွၤ အခ့အပှၤလၢ မုၢ်မဆါတနံၤအံၤ သ့ၣ်ညါနၢ်ပၢၢ်ဝဲ အါန့ၢ်စီၤအၤဘြၤဟၣ်လီၤ. ခဲအံၤန့ၣ် ပနၢ်ပၢၢ်လၢ ယွၤအဘီအမုၢ်ပၢတၢ်လၢ မူခိၣ်ဒီးတယံာ်တမီၢ်န့ၣ် ဘီမုၢ်အံၤကမၤကတၢၢ်ကွံာ် မုၣ်ကီၤလံၢ်အတၢ်ရဲၣ်တၢ်ကျဲၤ လၢဟီၣ်ခိၣ်အံၤန့ၣ်လီၤ. ဒီးပသ့ၣ်ညါဘၣ်လၢ စီၤအၤဘြၤဟၣ် အချံအသၣ်လၢ တၢ်စံးပာ်တ့ၢ်အီၤန့ၣ် မ့ၢ်ဝဲယ့ၣ်ၡူး ဒီးခဲအံၤအဝဲပၢတၢ်လၢ ယွၤအဘီအမုၢ်ပူၤလီၤ. တကးဒံးဘၣ် စီၤအၤဘြၤဟၣ် မ့ၢ်ဂဲၤဆၢထၢၣ်သမူထီၣ်က့ၤန့ၣ် မ့ၢ်တၢ်ခွဲးတၢ်ယာ်ဖးဒိၣ် တခါလၢပကထံၣ်ဘၣ်အီၤန့ၣ်လီၤ. ဖဲစီၤအၤဘြၤဟၣ် သမူထီၣ်က့ၤအဆၢကတီၢ် အဝဲကသ့ၣ်ညါနၢ်ပၢၢ်ဘၣ်ဝဲလၢ ကစၢ်ယွၤအတၢ်တိာ်ပာ်န့ၣ် ဟဲလၢထီၣ်ပှဲၤထီၣ်ဝဲဒ်လဲၣ်အဂ့ၢ်န့ၣ်လီၤ. မ့ၢ်နအဲၣ်ဒိးထံၣ်ဘၣ်လၢ ယဟိဝၤယွၤ ကမၤလၢပှဲၤထီၣ် အတၢ်စံးပာ်ခဲလၢာ်ဧါ. နမ့ၢ်အဲၣ်ဒိးထံၣ်န့ၣ် ကွၢ်လိမၤဒိး စီၤအၤဘြၤဟၣ်တက့ၢ်. ဟ့ၣ်လီၤနသးလၢ နကမၤယွၤအတၢ်ဖံးတၢ်မၤ, အိၣ်ဒီးတၢ်ဒိကနၣ် ဒီးစံးဘျုးယဟိဝၤယွၤလၢ နတၢ်ထုကဖၣ်အပူၤ ခီဖျိလၢအဟ့ၣ်လီၤနၤမူဒါတဖၣ်န့ၣ်တက့ၢ်. စီၤအၤဘြၤဟၣ်မ့ၢ် “ကယဲၢ်ပှၤနာ်တၢ် ... ခဲလၢာ်အပၢ်” လီၤ. လၢတၢ်န့ၣ်အဃိ နမ့ၢ်ကွၢ်လိမၤဒိး အတၢ်နာ်န့ၣ် အဝဲကကဲထီၣ် ဒ်သိးဒီးနပၢ်တဂၤလီၤ.ဝ့ၢ်တဖျၢၣ်လၢ စီၤအၤဘြၤဟၣ်ဒီးနီၢ်စၤရါ ဟးထီၣ်ကွံာ်လၢအပူၤဖဲပီၣ်လဲၣ်ဖၢၡၢၣ် ဒီးဝ့ၢ်ဘၢးကဒဲး အခၢၣ်သးန့ၣ် တၢ်လီၢ်အိၣ်ဝဲတတီၤ လၢအအိၣ်တ့ၢ်ထဲ အူးခဲဃးသံတပူၣ်လီၤ. ဒီးအူးခဲတပူၣ်အံၤန့ၣ် ဘၣ်အိၣ်သယုၢ်သညိဝဲလၢ မဲးမုၢ်ပျီဖးလဲၢ်အပူၤလီၤ. တကးဒံးဘၣ် လၢမဲးမုၢ်ခိၣ်န့ၣ် တၢ်ကိၢ်ဆါသပှၢ်ကတၢၢ် ဒီးကလံၤမုၢ်လၢ အပၣ်ဃုာ်ဒီးမဲးန့ၣ် ဟဲအူဘၣ်အီၤဆူၣ်ဆူၣ်ကလဲာ် တလီၢ်လီၢ်န့ၣ်လီၤ. ဖဲတၢ်လီၢ်အဝဲန့ၣ် တၢ်သီၣ်တၢ်သဲအိၣ်ဝဲထဲလၢ မုၢ်နၤခီ ဖဲဆၣ်ဖိကီၢ်ဖိမီၤတၢ် တဘျီတခီၣ်န့ၣ်လီၤ. ဝ့ၢ်အူၢ်မ့ၢ်တ့ၢ်ဝ့ၢ်တဖျၢၣ်လၢ အဂံၢ်ဆူၣ်ဘါဆူၣ်ဒီး ထူးဝဲတီၤဝဲ ဘၣ်ဆၣ် ခဲအံၤန့ၣ် အိၣ်တ့ၢ်က့ၤထဲ အူးခဲတပူၣ်အံၤန့ၣ်လီၤ.လၢအပူၤကွံာ် အနံၣ်လွံၢ်ကထိန့ၣ် ဝ့ၢ်အူၢ်တဖျၢၣ်အံၤ မၤအသးဒ်လဲၣ်န့ၣ် ထံၣ်ကမှံကွၢ်တက့ၢ်. ဝ့ၢ်တဖျၢၣ်အံၤ ဘၣ်တၢ်သူၣ်ထီၣ်အီၤလၢ ထံကျိဖရၤသးအကၢၢ်နံၤလၢ မုၢ်ထီၣ်တခီလီၤ. လၢကျဲတဖၣ်အကပၤခံခီလၢာ်န့ၣ် ပှဲၤဝဲဒီးတၢ်ဆါတၢ်ပှ့ၤအလီၢ် ဒီးဟံၣ်လၢအလွဲၢ်ဝါ ကပြုၢ်ကပြီၤဒီးဖျါဃံဖျါလၤဝဲလီၤ. ဒီးလၢဖၠါပူၤန့ၣ် နကနၢ်ဟူဘၣ် ပှၤပှ့ၤတၢ်ဖိတဖၣ် ဃ့စှၤလီၤဝဲတၢ်အပှ့ၤလၢ ပှၤဆါတၢ်ဖိအအိၣ်လီၤ. လၢမုၢ်ဆါခီမ့ၢ်ဂ့ၤ လၢမုၢ်နၤခီမ့ၢ်ဂ့ၤ ပှၤမၤတၢ်ဖိတဖၣ်န့ၣ် လ့ၢ်ဝဲသိအဆူၣ် ဒ်သိးကမၤန့ၢ်ဝဲ လုၣ်အလွဲၢ်ဝါကဖီလီအဂီၢ်လီၤ. တကးဒံးဘၣ် နကထံၣ်ဘၣ်ကုၢ်တဖၣ် စိာ်လီၤဝဲတၢ်ထူးတၢ်တီၤ လၢအလုၢ်ဒိၣ်ပှ့ၤဒိၣ်တဖၣ် လၢကဘီအပူၤ ဒီးဖဲအဝဲသ့ၣ်ဟးထီၣ်ဟးလီၤအခါန့ၣ် သ့ၣ်ဘၣ်သီၣ်ဝဲခြဲးခြဲးလီၤ.ဒီးနမ့ၢ်အိၣ်လၢ တၢ်လီၢ်တတီၤဂ့ၤတတီၤဂ့ၤလၢ ဝ့ၢ်တဖျၢၣ်အံၤအပူၤ နကထံၣ်ဘၣ် တၢ်လုၢ်ဟံၣ်ဖးထီတဖျၢၣ်အံၤန့ၣ်လီၤ. ပှၤဂီၢ်မုၢ်သ့ၣ်တဖၣ်န့ၣ် ဟဲဘူၣ်ထီၣ်ဘါထီၣ်ဝဲ လါအကစၢ်လၢအမ့ၢ် Nanna မ့တမ့ၢ် Sin လၢတၢ်လုၢ်ဟံၣ်အံၤအပူၤန့ၣ်လီၤ. ဒီးအဝဲသ့ၣ် နာ်ဝဲလၢလါအကစၢ်အံၤ ဆိၣ်ဂ့ၤဝဲဝ့ၢ်အူၢ် ဒ်သိးအကလဲၤထီၣ်လဲၤထီအဂီၢ်လီၤ.ဘၣ်ဆၣ်သနာ်က့ ပှၤအိၣ်ဝဲတဂၤလၢ အသးဘၣ်အၢဝဲ တၢ်လုၢ်ထီၣ်အတၢ်နၢမူအလုၢ်လၢ တၢ်လုၢ်ဟံၣ်အံၤ အဖီခိၣ်န့ၣ်လီၤ. ဒီးပိာ်ခွါတဂၤအံၤ အမံၤမ့ၢ်ဝဲ စီၤအၤဘြၤဟၣ်လီၤ.မုၢ်နံၤမုၢ်သီ အရ့ဒိၣ်တနံၤလၢ လံာ်စီဆှံအပူၤလါနံစၣ် ၁၄ သီလၢအမ့ၢ် မုၢ်နံၤမုၢ်သီလၢ စီၤအၤဘြၤဟၣ်ခီဂာ်ဝဲ ထံကျိဖရၤသးန့ၣ် မ့ၢ်မုၢ်နံၤအရ့ဒိၣ်တနံၤလၢ လံာ်စီဆှံအပူၤန့ၣ်လီၤ. စီၤအၤဘြၤဟၣ် ခီဂာ်ဝဲထံကျိဖရၤသးပူၤကွံာ် ၄၃၀ နံၣ်ဝံၤအလီၢ်ခံ, ဖဲလါနံစၣ် ၁၄, ချ.ခ.န ၁၅၁၃ နံၣ်န့ၣ် ယဟိဝၤယွၤ မၤထူၣ်ဖျဲးထီၣ်ပှၤအံၣ်စရ့လးဖိ လၢကုၢ်အလီၢ်လၢ ကီၢ်အဲၤကူပတူးအပူၤ ဒ်သိးအဝဲသ့ၣ် ကလဲၤမၤန့ၢ်ဝဲထံကီၢ်လၢ ကစၢ်ယွၤအၢၣ်လီၤဝဲလၢ ကဟ့ၣ်လီၤဝဲ စီၤအၤဘြၤဟၣ်အစၢၤအသွဲၣ်န့ၣ်လီၤ. (၂ မိၤ. ၁၂:၄၀, ၄၁; ကလၤ. ၃:၁၇) တကးဒံးဘၣ် ဖဲလါနံစၣ် ၁၄ သီ ခ.န ၃၃ နံၣ်န့ၣ် ယ့ၣ်ၡူးကိးဖှိၣ်ဝဲ အတၢ်မၢဖိသ့ၣ်တဖၣ် ဒီးဒုးအိၣ်ထီၣ်ဝဲတၢ်အၢၣ်လီၤအီလီၤအသီ ဒ်သိးအဝဲသ့ၣ်ကပၢဃုာ်တၢ်ဒီးအီၤ လၢယွၤအဘီအမုၢ်အပူၤလီၤ. (လူၤကၣ် ၂၂:၂၉) လၢတၢ်န့ၣ်အဃိ မုၢ်မဆါတနံၤအံၤ ယဟိဝၤပှၤအုၣ်အသးတဖၣ် ပာ်ဖှိၣ်ထီၣ်အသးဒီးမၤဝဲ ကစၢ်အတၢ်အီၣ်လၢဟါအီၣ်အမူးပွဲတနံၣ်တဘျီ ဖဲလါနံစၣ် ၁၄ သီအနံၤန့ၣ်လီၤ. လါနံစၣ်န့ၣ် မ့ၢ်ပှၤယူဒၤဖိအနံၣ်အလါန့ၣ်လီၤ.—လူၤကၣ် ၂၂:၁၉၁,၂. (က)နီၢ်ရူၤသးဒီးနီၢ်နၤဧမံ အတၢ်လဲၤတဘျီအံၤ မၤအသးဒ်လဲၣ်, ဒီးဘၣ်မနုၤအဃိ အဝဲသ့ၣ်အိၣ်ဒီး တၢ်သူၣ်အုးသးအုးလဲၣ်န့ၣ် တဲဖျါထီၣ်တက့ၢ်. (ခ)လၢတၢ်လဲၤတဘျီအံၤအဂီၢ် နီၢ်ရူၤသးအတၢ်တူၢ်ဘၣ် လီၤဆီလိာ်အသး ဒီးနီၢ်နၤဧမံဒ်လဲၣ်.နီၢ်ရူၤသးဒီး နီၢ်နၤဧမံခံဂၤ လဲၤတၢ်ဒ်သိးသိး ဒီးပိာ်ထီၣ်ဝဲကျဲဖးထီတဘိလၢ ကီၢ်မိၤအးန့ၣ်လီၤ. ထံၣ်ကမှံကွၢ်လၢ အဝဲသ့ၣ် အိၣ်ထဲခံဂၤဧိၤလၢ တၢ်ပျီဖးလဲၢ်အပူၤ ဒီးကလံၤဟဲအူတၢ်ဆူၣ်ဒိၣ်မးန့ၣ်တက့ၢ်. ခဲအံၤမ့ၢ်လၢ မုၢ်လီၤနုာ်လံအဃိ နီၢ်ရူၤသးကွၢ်ဃီၤဝဲ အမံၤပှၢ်နီၢ်နၤဧမံ ဒီးကဆိကမိၣ်ထီၣ်ဝဲလၢ ကဘၣ်ကွၢ်ဃုဝဲတၢ်လီၢ်တတီၤတီၤလၢ အဝဲသ့ၣ်ကမံဝဲလၢ တနၤအံၤအဂီၢ်န့ၣ်လီၤ. မ့ၢ်လၢနီၢ်ရူၤသးအဲၣ်အမံၤပှၢ် လၢအသးဒီဖျၢၣ်ညါအဃိ ကအံးထွဲကွၢ်ထွဲအီၤဂ့ၤဂ့ၤလီၤ.၂ ပှၤပိာ်မုၣ်ခံဂၤအံၤ ပှဲၤဒီးတၢ်သူၣ်အုးသးအုးလီၤ. နီၢ်နၤဧမံ မ့ၢ်တ့ၢ်မုၣ်ကမဲဖးယံာ်လံ. ဒီးခဲအံၤန့ၣ် အဝဲတူၢ်ဘၣ်ကဒီး တၢ်သူၣ်အုးသးအုးလၢအသီတဘျီ ခီဖျိလၢအဖိခွါစီၤဃမၤလိၣ်ဒီး စီၤကံးလယိၣ်သံဝဲအဃိလီၤ. နီၢ်ရူၤသးစ့ၢ်ကီး အသူၣ်ဘၣ်ဒိသးဘၣ်ထံးဝဲဒိၣ်မး မ့ၢ်လၢအဝၤစီၤဃမၤလိၣ် သံသဒၣ်ကွံာ်အီၤအဃိလီၤ. နီၢ်ရူၤသးဒီးနီၢ်နၤဧမံခံဂၤအံၤ ပာ်လီၤအသးလၢ ကလဲၤဝဲဆူ ဝ့ၢ်ဘ့ၤသလ့ဃ့ၣ် လၢအံၣ်စရ့လးအထံကီၢ်န့ၣ်လီၤ. အဝဲသ့ၣ်အတၢ်လဲၤကျဲ ဒ်သိးလိာ်အသးဘၣ်ဆၣ် မ့မ့ၢ်အတၢ်တူၢ်ဘၣ်တခီ လီၤဆီလိာ်အသးဒ်ထံဒီးသိအသိးလီၤ. နီၢ်နၤဧမံန့ၣ် ကက့ၤကဒါက့ၤဆူ အတၢ်အိၣ်တၢ်ဆိးအလီၢ် ဖဲဝ့ၢ်ဘ့ၤသလ့ဃ့ၣ်န့ၣ်လီၤ. မ့မ့ၢ်နီၢ်ရူၤသးန့ၣ် ဘၣ်လဲၤဝဲဆူ တၢ်လီၢ်လၢအတလဲၤတုၤဘၣ်ဝဲနီတဘျီဘၣ်, ဘၣ်ပာ်တ့ၢ်ကွံာ်အဟံၣ်အဃီ ဒီးအဟံၣ်ဖိဃီဖိ ခဲလၢာ်လၢကီၢ်မိၤအးအပူၤလီၤ. တကးဒံးဘၣ် အဝဲဘၣ်ပာ်တ့ၢ်ကွံာ် အလုၢ်အလၢ်ဒီး ကီၢ်မိၤအးအကစၢ်ယွၤတဖၣ်န့ၣ်လီၤ.—ဖး ရူၤသး ၁:၃-၆ တက့ၢ်. ၃. ဒ်သိးပကွၢ်လိမၤဒိး နီၢ်ရူၤသးကသ့အဂီၢ် တၢ်သံကွၢ်မနုၤတဖၣ်ကမၤစၢၤပှၤလဲၣ်.၃ တၢ်မနုၤထိၣ်ဟူးထိၣ်ဂဲၤထီၣ် နီၢ်ရူၤသးအသးလၢ အကဆီတလဲအသးထဲအံၤညါလဲၣ်. ဒ်သိးနီၢ်ရူၤသး ကသူၣ်ထီၣ်အတၢ်အိၣ်မူ လၢအသီတဘျီဒီးကကွၢ်ထွဲဝဲ အမံၤပှၢ်န့ၣ်မ့ၢ်အဝဲကဒိးန့ၢ်ဘၣ် တၢ်ဂံၢ်တၢ်ဘါဖဲလဲၣ်. ဖဲပမၤလိဘၣ်ဃးဒီး တၢ်ဂ့ၢ်တဖၣ်အံၤအခါ ပကသ့ၣ်ညါဘၣ်လၢ ပကွၢ်လိမၤဒိးနီၢ်ရူၤသး သ့လၢကျဲအါဘိလီၤ. (ကွၢ်စ့ၢ်ကီးတၢ်လွံၢ်နၢၣ်လၢအခိၣ်တီမ့ၢ်ဝဲ “လံာ်ဆံးကိာ်ဖိတကတြူၢ်လၢ အလုၢ်ဒိၣ်ပှ့ၤဒိၣ်” တက့ၢ်.) အဆိကတၢၢ်န့ၣ် ပကသမံသမိးကွၢ်လၢ ပိာ်မုၣ်ခံဂၤအံၤန့ၣ် မ့ၢ်အဝဲသ့ၣ်သ့ၣ်ညါလိာ်အသးလၢကျဲဒ်လဲၣ်, ဒီးဘၣ်မနုၤအဃိ အဝဲသ့ၣ်လဲၤဝဲဆူ ဝ့ၢ်ဘ့ၤသလ့ဃ့ၣ်လဲၣ်န့ၣ်လီၤ.၄,၅. (က)ဘၣ်မနုၤအဃိ နီၢ်နၤဧမံ အဟံၣ်ဖိဃီဖိလဲၤသုးလီၢ်သုးကျဲဆူ မိၤအးအထံအကီၢ်လဲၣ်. (ခ)ဖဲနီၢ်နၤဧမံ အိၣ်လၢမိၤအးထံကီၢ်အခါ အဝဲကွၢ်ဆၢၣ်မဲာ်ဒီးတၢ်ကီတၢ်ခဲ မနုၤတဖၣ်လဲၣ်.၄ နီၢ်ရူၤသး ဒိၣ်ထီၣ်ဝဲလၢ ကီၢ်မိၤအးအပူၤန့ၣ်လီၤ. ထံကီၢ်အဝဲအံၤ မ့ၢ်ကီၢ်လၢအဆံးတဘ့ၣ် ဒီးအိၣ်ဝဲလၢ ပီၣ်လဲၣ်သံ (Dead Sea) မုၢ်ထီၣ်တကပၤန့ၣ်လီၤ. ဖဲနီၢ်ရူၤသးဒိၣ်ထီၣ်ဝဲအလီၢ်န့ၣ် မ့ၢ်တၢ်ပျီဖးလဲၢ်ဖးထီ အိၣ်ဒီးသ့ၣ်မုၢ်ဝၣ်ဘိလၢအံၤတစဲး လၢန့ၣ်တစဲး ဒီးတၢ်တြိတဖၣ်လီၤ. ဖဲတၢ်သၣ်ဝံၤလီၤဒိ အိၣ်ထီၣ်ဝဲလၢ အံၣ်စရ့လးထံကီၢ်အခါ, လၢ “မိၤအးအကီၢ်ပူၤ” န့ၣ်ပှၤသူၣ်အီၣ်တၢ်ဖျးအီၣ်တၢ် မဲထီၣ်ဝဲဂ့ၤဂ့ၤဘၣ်ဘၣ်လီၤ. ခီဖျိလၢတၢ်သၣ်ဝံၤလီၤဒိ အိၣ်ထီၣ်ဝဲအဃိ နီၢ်ရူၤသးထံၣ်လိာ်အသးဒီး စီၤဃမၤလိၣ်ဒီးအဟံၣ်ဖိဃီဖိလီၤ.—ရူၤသး ၁:၁.၅ ဖဲတၢ်သၣ်ဝံၤလီၤဒိ အိၣ်ထီၣ်လၢ အံၣ်စရ့လးထံကီၢ်အဆၢကတီၢ်န့ၣ် နီၢ်နၤဧမံ အဝၤ စီၤအလံၤမ့လ့း ဆၢတဲာ်လီၤအသးလၢ ကလဲၤကိးဝဲအဟံၣ်ဖိဃီဖိဆူ မိၤအးအထံကီၢ် ဒီးအိၣ်ဝဲဆိးဝဲဖဲန့ၣ်လီၤ. တၢ်သုးလီၢ်သုးကျဲတဘျီအံၤ ကဲထီၣ်တၢ်မၤကွၢ်လၢ စီၤအလံၤမ့လ့း ဒီးအဟံၣ်ဖိဃီဖိအဂီၢ်လီၤ. လၢတၢ်ဂ့ၢ်မနုၤအဃိလဲၣ်. မ့ၢ်လၢ ပှၤအံၣ်စရ့လးဖိတဖၣ် ကဘၣ်လဲၤဘူၣ်ထီၣ်ဘါထီၣ်ယဟိဝၤယွၤ ဖဲတၢ်လီၢ်စီဆှံလၢ ကစၢ်ယွၤဃုထၢပာ်ဝဲအလီၢ်န့ၣ်လီၤ. (၅ မိၤ. ၁၆:၁၆, ၁၇) နံၣ်တဖၣ်လဲၤပူၤကွံာ်ဝဲဘၣ်ဆၣ် နီၢ်နၤဧမံ အတၢ်နာ်န့ၣ်မူဒံးဝဲလီၤ. ဘၣ်ဆၣ်သနာ်က့ ဖဲနီၢ်နၤဧမံအဝၤသံဝဲအခါ အသးဘူးကသ့ၣ်ဖးညါ.—ရူၤသး ၁:၂, ၃.၆,၇. (က)ဖဲနီၢ်နၤဧမံ အဖိခွါခံဂၤဟံးန့ၢ်အမါဒီး ပှၤမိၤအးမုၣ်အခါ ဘၣ်မနုၤအဃိ အဝဲကအိၣ်ဒီးတၢ်သူၣ်ကိၢ်သးဂီၤလဲၣ်. (ခ)နီၢ်နၤဧမံဂုာ်ကျဲးစၢးပာ်ဖျါထီၣ် အတၢ်အဲၣ်လၢ အဒဲၣ်မုၣ်ခံဂၤအံၤအဖီခိၣ်န့ၣ် ဘၣ်မနုၤအဃိ မ့ၢ်တၢ်လၢအလီၤစံးပတြၢၤလဲၣ်.၆ တကးဒံးဘၣ် ဖဲအဖိခွါခံဂၤ ဟံးန့ၢ်အမါဒီးပှၤမိၤအးမုၣ်ဖိအခါန့ၣ် ဘၣ်သ့ၣ်သ့ၣ် နီၢ်နၤဧမံအသးကဘၣ်ဖှီၣ်ဝဲ ဒိၣ်မးလီၤ. (ရူၤသး ၁:၄) နီၢ်နၤဧမံသ့ၣ်ညါဝဲလၢ အဖုဖးဒိၣ် လၢအမ့ၢ်စီၤအၤဘြၤဟၣ်န့ၣ် ဂုာ်ကျဲးစၢးဝဲဒ်သိး အဖိခွါကန့ၢ်ဘၣ်အမါ လၢအပှၤကလုာ်အကျါ လၢအဘူၣ်ထီၣ်ဘါထီၣ်ဝဲ ယဟိဝၤယွၤန့ၣ်လီၤ. (၁ မိၤ. ၂၄:၃, ၄) လၢခံဖဲစီၤမိၤၡ့အစိၤန့ၣ် ကစၢ်ယွၤဟ့ၣ်လီၤစ့ၢ်ကီးဝဲ တၢ်သိၣ်တၢ်သီဆူ ပှၤအံၣ်စရ့လးဖိအအိၣ် ဒ်သိးအသုတထီၣ်ဖိန့ၢ်မါဒီး ပှၤကလုာ်အဂၤတဂ့ၤအဂီၢ်လီၤ. မ့ၢ်လၢတၢ်ဘၣ်ယိၣ်အလီၢ်အိၣ်ဝဲလၢ ပှၤကလုာ်အဂၤတဖၣ် ကကွဲန့ၢ်လွဲန့ၢ်ဝဲ ယွၤအခ့အပှၤလၢ ကဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်အဃိန့ၣ်လီၤ.—၅ မိၤ. ၇:၃, ၄.၇ ဘၣ်ဆၣ်သနာ်က့ စီၤမၤဃလိၣ် ဒီးစီၤကံးလယိၣ် ဟံးန့ၢ်အမါလၢပှၤမိၤအးမုၣ်လီၤ. နီၢ်နၤဧမံ မ့ၢ်အိၣ်ဒီးတၢ်သူၣ်ကိၢ်သးဂီၤမ့ၢ်ဂ့ၤ အသးတမုာ်ဘၣ်မ့ၢ်ဂ့ၤ အဝဲဂုာ်ကျဲးစၢးပာ်ဖျါထီၣ် အတၢ်အဲၣ်လၢ အဒဲၣ်မုၣ်ခံဂၤအံၤအဖီခိၣ်န့ၣ်လီၤ. ဒီးအဒဲၣ်မုၣ်ခံဂၤအံၤအမံၤမ့ၢ်ဝဲ နီၢ်ရူၤသးဒီးနီၢ်ဧိးရပၤန့ၣ်လီၤ. ဘၣ်သ့ၣ်သ့ၣ် နီၢ်နၤဧမံ ကမုၢ်လၢ်ဝဲလၢ မုၢ်ကအိၣ်ဝဲတနံၤလၢ အဒဲၣ်မုၣ်ခံဂၤအံၤကကဲထီၣ်ပှၤလၢ အဘူၣ်ထီၣ်ဘါထီၣ်ဝဲ ယဟိဝၤယွၤန့ၣ်လီၤ. ဒ်လဲၣ်ဂ့ၤဒ်လဲၣ်ဂ့ၤ ပသ့ၣ်ညါဘၣ်လၢ နီၢ်ရူၤသးဒီးနီၢ်ဧိးရပၤခံဂၤအံၤ အဲၣ်ဝဲအမံၤပှၢ်နီၢ်နၤဧမံဒိၣ်မး ဒီးအဝဲသ့ၣ်အိၣ်ဒီး တၢ်ရ့လိာ်သးလၢအဂ့ၤလီၤ. ဘၣ်ဆၣ် တချုးလၢနီၢ်ရူၤသးဒီးနီၢ်ဧိးရပၤ ထီၣ်ဖိအဆၢကတီၢ်န့ၣ် အဝၤသံသဒၣ်ကွံာ်အဝဲသ့ၣ်လီၤ. ဖဲန့ၣ်အဆၢကတီၢ် အဝဲသ့ၣ်ကဟ့ၣ်ဂံၢ်ဟ့ၣ်ဘါလိာ်အသး တဂၤဒီးတဂၤ ဒ်သိးလဲၤခီဖျိဝဲ တၢ်သူၣ်အုးသးအုးကသ့အဂီၢ်လီၤ. —ရူၤသး ၁:၅. ၈. ဘၣ်သ့ၣ်သ့ၣ် နီၢ်ရူၤသးအဲၣ်ဒိး သုးဘူးအသး ဆူယဟိဝၤယွၤအအိၣ် လၢတၢ်ဂ့ၢ်မနုၤအဃိလဲၣ်.၈ ဖဲနီၢ်ရူၤသးကွၢ်ဆၢၣ်မဲာ်ဘၣ်ဝဲ တၢ်သူၣ်အုးသးအုးအံၤအခါ မ့ၢ်အတၢ်ဘူၣ်တၢ်ဘါ မၤမုာ်ထီၣ်က့ၤအသးဧါ. ဘၣ်သ့ၣ်သ့ၣ် မၤမုာ်ထီၣ်က့ၤအသးတသ့ဘၣ်. ပှၤမိၤအးဖိတဖၣ် ဘူၣ်ထီၣ်ဘါထီၣ်ဝဲ ယွၤလၢအကမၣ်တဖၣ်လီၤ. ဒီးအဝဲသ့ၣ် အယွၤလၢအဒိၣ်ကတၢၢ်တဂၤန့ၣ် အမံၤမ့ၢ်ဝဲစံဃိၣ်န့ၣ်လီၤ. (၄ မိၤ. ၂၁:၂၉) ဖဲစိၤအဝဲန့ၣ်န့ၣ် တၢ်ဘူၣ်တၢ်ဘါအဂၤတဖၣ် အိၣ်ဒီးအလုၢ်အလၢ်လၢအအၢအသီ ဒ်သိးဒီးတၢ်လုၢ်ထီၣ်ဖိသၣ်န့ၣ်လီၤ. ဒီးဖျါလၢ ပှၤမိၤအးဖိအတၢ်ဘူၣ်တၢ်ဘါ အလုၢ်အလၢ်တဖၣ်န့ၣ် ကလီၤဂာ်လိာ်အသးဒီး တၢ်ဘူၣ်တၢ်ဘါတဖၣ်အံၤန့ၣ်လီၤ. ဖဲစီၤမၤဃလိၣ်ဒီးနီၢ်နၤဧမံ တဲဘၣ်နီၢ်ရူၤသးလၢ ပှၤအံၣ်စရ့လးဖိအယွၤ လၢအမ့ၢ်ယဟိဝၤအဂ့ၢ်အခါန့ၣ် လီၤဆီဘၣ်အနၢ်ဒိၣ်မးလီၤ. မ့ၢ်လၢ ယဟိဝၤယွၤ အိၣ်ဒီးတၢ်သးကညီၤ ဒီးပၢတၢ်လၢတၢ်အဲၣ်တၢ်ကွံအပူၤလီၤ. (ဖး ၅ မိၤၡ့ ၆:၅ တက့ၢ်.) ဖဲနီၢ်ရူၤသး အဝၤသံဝံၤအလီၢ်ခံန့ၣ် အတၢ်ရ့လိာ်သးဒီး အမံၤပှၢ်ကအါထီၣ်ဝဲလီၤ. ဒီးဖဲနီၢ်နၤဧမံ တဲနၢ်ပၢၢ်အီၤဘၣ်ဃးဒီး တၢ်လီၤလးလၢ သ့တၢ်လၢာ်ယဟိဝၤယွၤမၤဝဲတဖၣ် ဒီးကစၢ်အတၢ်အဲၣ်တၢ်ကွံဒီးတၢ်သးကညီၤ လၢအပာ်ဖျါထီၣ်ဝဲလၢ အပှၤဂီၢ်မုၢ်အဖီခိၣ်အခါန့ၣ် နီၢ်ရူၤသးကဒိကနၣ်ဝဲလၢ တၢ်သူၣ်အိၣ်သးအိၣ်အပူၤန့ၣ်လီၤ.ဖဲနီၢ်ရူၤသး သဂၢၢ်ဘၣ်ဝဲတၢ်သးဘၣ်ဒိအခါ အဝဲသုးဘူးအသးဆူ နီၢ်နၤဧမံအအိၣ်လီၤ၉–၁၁. (က)နီၢ်နၤဧမံ, နီၢ်ရူၤသးဒီးနီၢ်ဧိးရပၤန့ၣ် ဆၢတဲာ်လီၤအသးဒ်လဲၣ်. (ခ)ခီဖျိလၢ နီၢ်နၤဧမံ, နီၢ်ရူၤသးဒီးနီၢ်ဧိးရပၤ လဲၤခီဖျိဘၣ် တၢ်သူၣ်အုးသးအုးအဃိ ပမၤလိန့ၢ် တၢ်မနုၤလၢအဝဲသ့ၣ်အအိၣ်သ့ဝဲလဲၣ်.၉ နီၢ်နၤဧမံကအဲၣ်ဒိးနၢ်ဟူဘၣ်ဝဲ တၢ်ကစီၣ်လၢဘၣ်ဃးဒီး အတၢ်အိၣ်တၢ်ဆိးအလီၢ်လၢ ဝ့ၢ်ဘ့ၤသလ့ဃ့ၣ်အပူၤန့ၣ်လီၤ. ဘၣ်တနံၤန့ၣ် ဘၣ်သ့ၣ်သ့ၣ် အဝဲနၢ်ဟူဘၣ်ဝဲတၢ်ကစီၣ်လၢ ပှၤဆါတၢ်ပှ့ၤတၢ်ဖိလၢ အလဲၤတၢ်က့ၤတၢ်တဖၣ်အအိၣ်န့ၣ်လီၤ. အဝဲကနၢ်ဟူဘၣ်ဝဲ တၢ်ကစီၣ်မနုၤလဲၣ်. အဝဲနၢ်ဟူဘၣ်လၢ ကီၢ်အံၣ်စရ့လးအပူၤန့ၣ် တၢ်သၣ်ဝံၤလီၤဒိကတၢၢ်ဝဲလံ ဒီးယဟိဝၤယွၤ မၤစၢၤက့ၤဝဲအခ့အပှၤတဖၣ်လီၤ. လၢတၢ်န့ၣ်အဃိ ဝ့ၢ်ဘ့ၤသလ့ဃ့ၣ်န့ၣ် အိၣ်ဒီးတၢ်အီၣ်တၢ်အီလၢလၢပှဲၤပှဲၤ ဒ်ဝ့ၢ်အံၤအမံၤအခီပညီအိၣ်ဝဲအသိးလီၤ. ဝ့ၢ်ဘ့ၤသလ့ဃ့ၣ် န့ၣ်အခီပညီမ့ၢ်ဝဲ “ဟံၣ်လၢအပှဲၤဝဲဒီးကိၣ်” န့ၣ်လီၤ. အဃိနီၢ်နၤဧမံ ဆၢတဲာ်လီၤအသးလၢ ကက့ၤကဒါက့ၤဆူ အတၢ်အိၣ်တၢ်ဆိးအလီၢ်လီၤ.—ရူၤသး ၁:၆.၁၀ မ့မ့ၢ်နီၢ်ရူၤသးဒီးနီၢ်ဧိးရပၤန့ၣ် ကမၤဝဲဒ်လဲၣ်. (ရူၤသး ၁:၇) အဝဲသ့ၣ် အတၢ်ရ့လိာ်အသးဒီး အမံၤပှၢ်ဘူးထီၣ်ဝဲ မ့ၢ်လၢအဝဲသ့ၣ်လဲၤခီဖျိဘၣ် တၢ်သူၣ်အုးသးအုးဒ်သိးသိးန့ၣ်လီၤ. မ့ၢ်လၢနီၢ်နၤဧမံ အိၣ်ဒီးတၢ်သးကညီၤ ဒီးအတၢ်နာ်လၢ ယဟိဝၤယွၤအဖီခိၣ်ဂၢၢ်ကျၢၤဝဲထီဘိအဃိ ဖျါလၢနီၢ်ရူၤသး အဲၣ်ဘၣ်အီၤဒီးအသးစဲဘူးဒီးအီၤလီၤ. ပှၤမုၣ်ကမဲသၢဂၤအံၤ ဆၢတဲာ်လီၤအသးဝံၤဒီး စးထီၣ်လဲၤဝဲဆူ ယူဒၤအထံကီၢ်လီၤ.၁၁ နီၢ်ရူၤသးအဂ့ၢ်အကျိၤအံၤ ဒုးသ့ၣ်နီၣ်ထီၣ်က့ၤပှၤလၢ ပှၤဂ့ၤမ့ၢ်ဂ့ၤ ပှၤအၢမ့ၢ်ဂ့ၤ ဘၣ်ကွၢ်ဆၢၣ်မဲာ်ဝဲ တၢ်သူၣ်အုးသးအုးဒီး တၢ်သံတၢ်ပှၢ်န့ၣ်လီၤ. (စံၣ်. ၉:၂, ၁၁) နီၢ်ရူၤသးအဒိအတဲာ်အံၤ ဒုးသ့ၣ်နီၣ်ထီၣ်စ့ၢ်ကီးပှၤလၢ ပမ့ၢ်တူၢ်ဘၣ်တၢ်သူၣ်အုးသးအုး ဖဲပှၤလၢပအဲၣ်ဘၣ်တဂၤဂၤ သံဝဲအခါန့ၣ် ပကြၢးဃုထံၣ်န့ၢ် တၢ်ဟ့ၣ်ဂံၢ်ဟ့ၣ်ဘါ လၢပှၤဂၤအအိၣ်လီၤ. လီၤဆီဒၣ်တၢ် ပကဘၣ်ဃ့တၢ်ဟ့ၣ်ဂံၢ်ဟ့ၣ်ဘါလၢ ပှၤတဖၣ်လၢအဘူၣ်ထီၣ်ဘါထီၣ် ယဟိဝၤယွၤ ဒ်နီၢ်နၤဧမံအသိးန့ၣ်လီၤ.—ကတိၤ. ၁၇:၁၇.၁၂,၁၃. ဘၣ်မနုၤအဃိ နီၢ်နၤဧမံအဲၣ်ဒိးဝဲလၢ နီၢ်ရူၤသးဒီးနီၢ်ဧိးရပၤ ကက့ၤကဒါက့ၤဆူ အတၢ်အိၣ်တၢ်ဆိးအလီၢ်လဲၣ်. ဒီးအဒဲၣ်မုၣ်ခံဂၤအံၤ စံးဆၢက့ၤအီၤဒ်လဲၣ်.၁၂ မုၣ်ကမဲသၢဂၤအံၤ ဖဲအဝဲသ့ၣ်လဲၤတၢ် တၢ်ဒ့ၣ်စၢၤတယံၤဒံးဝဲအဆၢကတီၢ်န့ၣ် နီၢ်နၤဧမံ အတၢ်သူၣ်ကိၢ်သးဂီၤတခါ ဟဲပၢၢ်ထီၣ်ဝဲလၢ အသးပူၤလီၤ. နီၢ်နၤဧမံ ဆိကမိၣ်ထီၣ်ဝဲ ဘၣ်ဃးဒီးတၢ်အဲၣ်လၢ အဒဲၣ်မုၣ်ခံဂၤအံၤ ပာ်ဖျါထီၣ်ဝဲလၢအဖီခိၣ် ဒီးလၢအဖိခွါ အဖီခိၣ်အဂ့ၢ်န့ၣ်လီၤ. ဒီးအဝဲမ့ၢ်ဆိကမိၣ်လီၤအသးလၢ အကကဲထီၣ် တၢ်ဝံဃၢလၢ အဒဲၣ်မုၣ်ခံဂၤအံၤအဂီၢ်န့ၣ် အဝဲတူၢ်ဝဲတပှဲၤဘၣ်. နီၢ်နၤဧမံ အဒဲၣ်မုၣ်ခံဂၤအံၤ မ့ၢ်ပာ်တ့ၢ်ကွံာ်အတၢ်အိၣ်တၢ်ဆိးအလီၢ် ဒီးလဲၤပိာ်အခံဆူ ဝ့ၢ်ဘ့ၤသလ့ဃ့ၣ်န့ၣ် အဝဲမၤန့ၢ်တၢ်လၢ အဝဲသ့ၣ်အဂီၢ်တသ့နီတမံၤဘၣ်.၁၃ လၢခံကတၢၢ်န့ၣ် နီၢ်နၤဧမံ တဲဘၣ်အဒဲၣ်မုၣ်ခံဂၤအံၤလၢ– “က့ၤကဒါက့ၤ တဂၤဆူအမိၢ်အဟံၣ် တဂၤဆူအမိၢ်အဟံၣ်တက့ၢ်. မ်ယွၤမၤသုဒီးတၢ်ဘျုးတၢ်ဖှိၣ် ဒ်သုမၤပှၤအသံတ့ၢ်တဖၣ် ဒီးယၤအသိးန့ၣ်တက့ၢ်.” နီၢ်နၤဧမံစံးစ့ၢ်ကီးဝဲလၢ မ်ကစၢ်ယွၤကဆိၣ်ဂ့ၤသုခံဂၤ လၢသုကဒိးန့ၢ်ဘၣ်က့ၤ သုဝၤလၢအသီ ဒီးကသူၣ်ထီၣ်က့ၤ တၢ်အိၣ်မူလၢအသီတဘျီတက့ၢ်န့ၣ်လီၤ. ဝံၤဒီးနီၢ်နၤဧမံ “နၢမူအီၤ” လီၤ. ဒီးလံာ်စီဆှံပာ်ဖျါထီၣ်ဝဲလၢ “အဝဲသ့ၣ် ထုထီၣ်အကလုၢ်ဒီးဟီၣ်ဝဲလီၤ.” ခီဖျိလၢ နီၢ်နၤဧမံအိၣ်ဒီးတၢ်သူၣ်ဂ့ၤသးဝါ ဒီးတအဲၣ်လီၤထဲအနီၢ်ကစၢ်သးအဃိ အဒဲၣ်မုၣ်ခံဂၤအံၤ အဲၣ်ဘၣ်အီၤဒိၣ်မးလီၤ. အဝဲသ့ၣ် ပာ်လီၤအသးဂၢၢ်ဂၢၢ်ကျၢၤကျၢၤ ဒီးစံးဝဲလၢ– “ပကက့ၤဒီးနၤသပှၢ်တၢၢ် ဆူနပှၤတကလုာ်အအိၣ်န့ၣ်လီၤ.”—ရူၤသး ၁:၈-၁၀.၁၄,၁၅. (က)နီၢ်ဧိးရပၤ က့ၤကဒါက့ၤဆူ မတၤတဖၣ်အအိၣ်လဲၣ်. (ခ)ဒ်သိးနီၢ်ရူၤသး ကက့ၤကဒါက့ၤအဂီၢ် နီၢ်နၤဧမံ ဂုာ်ကျဲးစၢးတဲအီၤဒ်လဲၣ်.၁၄ နီၢ်နၤဧမံ တြီဒံးအဒဲၣ်မုၣ်ခံဂၤအံၤန့ၣ်လီၤ. အဝဲတဲဖျါထီၣ်ဝဲလၢ မ့ၢ်လဲၤတုၤလၢ အံၣ်စရ့လးအထံကီၢ်န့ၣ် အဝဲကွၢ်ထွဲဝဲ အဒဲၣ်မုၣ်ခံဂၤအံၤတသ့ဘၣ်. မ့ၢ်လၢနီၢ်နၤဧမံအဝၤလၢ အကကွၢ်ထွဲအီၤ ဒီးအဖိခွါလၢအဂၤ တအိၣ်လၢၤဘၣ်အဃိလီၤ. လၢတၢ်သူၣ်တမုာ်သးတမုာ်အပူၤ နီၢ်နၤဧမံတဲနၢ်ပၢၢ်အဒဲၣ်မုၣ်ခံဂၤအံၤလၢ အဝဲမၤစၢၤအဝဲသ့ၣ်တသ့နီတစဲးဘၣ်အဃိ အသးဆါလီၤအသးဒိၣ်မးလီၤ. နီၢ်ဧိးရပၤ ထံၣ်ဝဲလၢအမံၤပှၢ်နီၢ်နၤဧမံ တဲတၢ်န့ၣ်ဘၣ်ဝဲလီၤ. ခီဖျိလၢ အဟံၣ်အဃီ, အမိၢ်ဒီးအဘူးအတံၢ်တဖၣ် အိၣ်ဝဲလၢဝ့ၢ်မိၤအးအပူၤန့ၣ်လီၤ. လၢတၢ်န့ၣ်အဃိ အဝဲဆိကမိၣ်ဝဲလၢ မ့ၢ်က့ၤကဒါက့ၤလၢ ဝ့ၢ်မိၤအးန့ၣ် မ့ၢ်ကျဲလၢအဂ့ၤကတၢၢ်လီၤ. လၢတၢ်သူၣ်တမုာ်သးတမုာ်အပူၤ ဒီးလၢတၢ်မဲာ်ထံမဲာ်နိအပူၤန့ၣ် နၢမူဝဲအမံၤပှၢ်ဝံၤဒီး က့ၤကဒါက့ၤဆူဝ့ၢ်မိၤအးလီၤ.—ရူၤသး ၁:၁၁-၁၄.၁၅ မ့မ့ၢ်နီၢ်ရူၤသးန့ၣ် ကမၤဝဲဒ်လဲၣ်. အဝဲမၤဝဲဒ်အမံၤပှၢ် နီၢ်နၤဧမံဟ့ၣ်ကူၣ်အီၤအသိးဧါ. လံာ်စီဆှံစံးဝဲလၢ “မ့မ့ၢ်နီၢ်ရူၤသးတဂၤစဲဘူးဒီးအီၤလီၤ.” ဘၣ်သ့ၣ်သ့ၣ် ဖဲနီၢ်နၤဧမံ ဆဲးလဲၤတၢ်လၢကျဲအခါ အဝဲကဃၣ်တရံးအသး ဒီးကထံၣ်ဘၣ်ဝဲလၢ အဒဲၣ်မုၣ်နီၢ်ရူၤသးန့ၣ် ဟဲလူၤပိာ်ဒံးအခံလီၤ. လၢတၢ်န့ၣ်အဃိ အဝဲဒူနီၢ်ရူၤသးဒီးစံးဘၣ်အီၤလၢ– “ကွၢ်ကွၢ်, နခံနဲမုၣ်တဂၤ က့ၤက့ၤလံဆူအပှၤတကလုာ်ဒၣ်ဝဲ, ဒီးဆူအကစၢ်တဖၣ်အအိၣ်လံ. က့ၤပိာ်နခံနဲမုၣ်အခံတက့ၢ်.” (ရူၤသး ၁:၁၅) နီၢ်နၤဧမံ အတၢ်ကတိၤတဖၣ်အံၤ ပာ်ဖျါထီၣ်န့ၢ်ပှၤ တၢ်ဂ့ၢ်လၢအရ့ဒိၣ်တမံၤလီၤ. နီၢ်ဧိးရပၤန့ၣ်တမ့ၢ်ထဲ အက့ၤကဒါက့ၤဆူ အပှၤကလုာ်အအိၣ်တခါဘၣ် က့ၤကဒါက့ၤဝဲဆူ “အကစၢ်တဖၣ်” အအိၣ်စ့ၢ်ကီးလီၤ. နီၢ်ဧိးရပၤသးအိၣ် က့ၤဘူၣ်ထီၣ်ဘါထီၣ်ဝဲ အယွၤလၢအမ့ၢ်စံဃိၣ် ဒီးယွၤလၢအကမၣ်တဖၣ်န့ၣ်လီၤ. မ့မ့ၢ်နီၢ်ရူၤသးန့ၣ် အတၢ်ဆိကမိၣ် အိၣ်ဒ်န့ၣ်စ့ၢ်ကီးဧါ.၁၆–၁၈ (က)နီၢ်ရူၤသးပာ်ဖျါထီၣ်ဝဲ တၢ်အဲၣ်လၢအတီဒ်လဲၣ်. (ခ)ဘၣ်ဃးဒီး နီၢ်ရူၤသးအတၢ်အဲၣ် လၢအတီန့ၣ်ပမၤလိန့ၢ် တၢ်မနုၤလၢအအိၣ်လဲၣ်.(ကွၢ်စ့ၢ်ကီးတၢ်ဂီၤတဖၣ်လၢ အပာ်ဖျါထီၣ်ဝဲ ပိာ်မုၣ်ခံဂၤအံၤတက့ၢ်.)၁၆ ဖဲအဝဲသ့ၣ်လဲၤတၢ်လၢ ကျဲမုၢ်ခိၣ်အခါန့ၣ် နီၢ်ရူၤသးတူၢ်ဘၣ်ဝဲလၢ အဝဲအဲၣ်ဘၣ်အမံၤပှၢ်ဒီး ကစၢ်ယွၤလၢ နီၢ်နၤဧမံဘူၣ်ထီၣ်ဘါထီၣ်ဝဲနီၢ်နီၢ်န့ၣ်လီၤ. ဒီးတူၢ်ဘၣ်စ့ၢ်ကီးဝဲလၢ အတၢ်ဆၢတဲာ်န့ၣ် ဘၣ်ဝဲလီၤ. လၢတၢ်န့ၣ်အဃိ နီၢ်ရူၤသးစံးဝဲလၢ– “ဃ့ကညးယၤဒ်သိး ယကလဲၤသဒၣ်နၤ, ဒ်သိးယသုတပိာ်နခံတဂ့ၤန့ၣ်တဂ့ၤ. အဂ့ၢ်ဒ်အံၤ, ဖဲနလဲၤတၢ်ယကလဲၤယဲ, ဒီးဖဲနမံ, ယကမံယဲ, နပှၤတကလုာ်န့ၣ် ကကဲထီၣ်ယပှၤတကလုာ် ဒီးနကစၢ်န့ၣ်ကကဲထီၣ်ယကစၢ်လီၤ. ဖဲနသံ, ယကသံယဲ, ဒီးယကဘၣ်တၢ်ခူၣ်လီၤကွံာ်ယၤဖဲန့ၣ်လီၤ. တၢ်လၢအတမ့ၢ်ဘၣ်တၢ်သံန့ၣ် မ့ၢ်မၤလီၤမုၢ်လီၤဖးယၤဒီးနၤဒီး, မ်ယွၤမၤယၤဒ်န့ၣ်ဒီး အါန့ၢ်အန့ၣ်တက့ၢ်.”—ရူၤသး ၁:၁၆, ၁၇.“နပှၤတကလုာ်န့ၣ် ကကဲထီၣ်ယပှၤတကလုာ် ဒီးနကစၢ်န့ၣ်ကကဲထီၣ် ယကစၢ်လီၤ”၁၇ တၢ်ဆၢကတီၢ်လဲၤပူၤကွံာ်ဝဲအနံၣ် ၃,၀၀၀ လံ. ဘၣ်ဆၣ်နီၢ်ရူၤသးအတၢ်ကတိၤတဖၣ်အံၤ မ့ၢ်တၢ်ကတိၤလၢ အလုၢ်ဒိၣ်ပှ့ၤဒိၣ်ဒံးလီၤ. ခီဖျိလၢ ပှၤအါဂၤလၢမုၢ်မဆါတနံၤအံၤ သ့ၣ်ညါဒံးအတၢ်ကတိၤအဃိလီၤ. နီၢ်ရူၤသးအတၢ်ကတိၤတဖၣ်အံၤ ပာ်ဖျါထီၣ်ဝဲလၢ အဝဲအိၣ်ဒီးတၢ်ဂ့ၤတၢ်ဝါ လၢအလုၢ်ဒိၣ်ပှ့ၤဒိၣ်တခါ လၢအမ့ၢ်တၢ်အဲၣ်လၢအတီန့ၣ်လီၤ. ခီဖျိလၢ နီၢ်ရူၤသးအိၣ်ဒီး တၢ်အဲၣ်လၢအတီ လၢနီၢ်နၤဧမံအဖီခိၣ်အဃိ ထိၣ်ဟူးထိၣ်ဂဲၤထီၣ်အီၤလၢ အကလဲၤတၢ်ဒီးနီၢ်နၤဧမံ လၢတၢ်လီၢ်ကိးပူၤဒဲးန့ၣ်လီၤ. နီၢ်ရူၤသးပာ်လီၤအသးလၢ နီၢ်နၤဧမံအပှၤကလုာ်န့ၣ် ကကဲထီၣ်အပှၤကလုာ် ဒီးဆၢတဲာ်လီၤအသးဂၢၢ်ဂၢၢ်ကျၢၤကျၢၤ လၢအကပာ်တ့ၢ်ကွံာ် တၢ်အိၣ်လၢ ဝ့ၢ်မိၤအးအပူၤခဲလၢာ်န့ၣ်လီၤ. တကးဒံးဘၣ် ကယဲၢ်ယွၤအကမၣ်တဖၣ်လၢ ကီၢ်မိၤအးအပူၤန့ၣ် ကပာ်တ့ၢ်ကွံာ်ဝဲခဲလၢာ်လီၤ. မ့တမ့ၢ်လၢ တၢ်သံထုးဖးအီၤအဃိန့ၣ် လ့ၤတက့ၤ နီၢ်ရူၤသးတဟးဖးဒီး အမံၤပှၢ်နီတဘျီဘၣ်. နီၢ်ရူၤသးန့ၣ် လီၤဆီလိာ်အသးဒီး နီၢ်ဧိးရပၤဒိၣ်မးလီၤ. မ့ၢ်လၢ နီၢ်ရူၤသးအဲၣ်ဒိးဝဲလၢ ယဟိဝၤယွၤကကဲထီၣ်အကစၢ်ယွၤအဃိလီၤ.၁၈ အဝဲသ့ၣ် ဆဲးလဲၤတၢ်ထဲခံဂၤဧိၤလၢ ကျဲဖးယံၤဖးထီတဘိအံၤ ဒ်သိးကလဲၤတုၤဝဲဆူ ဝ့ၢ်ဘ့ၤသလ့ဃ့ၣ်န့ၣ်လီၤ. နီၢ်နၤဧမံ ဒီးနီၢ်ရူၤသးလဲၤသကိးတၢ် ပှဲၤဒီးတၢ်သူၣ်အုးသးအုး ဘၣ်ဆၣ် ခီဖျိလၢ အဝဲသ့ၣ် ဟ့ၣ်ဂံၢ်ဟ့ၣ်ဘါလိာ်သး ကဒဲကဒဲအဃိ ကဒိးန့ၢ်ဘၣ် တၢ်သူၣ်မံသးမုာ်တစဲးဖိန့ၣ်လီၤ. ဘၣ်သ့ၣ်သ့ၣ် အဝဲသ့ၣ်အတၢ်လဲၤကျဲတဘျီအံၤ ကယံာ်ဝဲတနွံဃၣ်ဃၣ်လီၤ.၁၉. လၢဟံၣ်ဖိဃီဖိအဂီၢ်, တၢ်ရ့တံၤရ့သကိးဒီးလၢ တၢ်အိၣ်ဖှိၣ်ပူၤအဂီၢ်န့ၣ် နကွၢ်လိမၤဒိး နီၢ်ရူၤသးအဒိအတဲာ်ကသ့ဒ်လဲၣ်.၁၉ ပှၤအါဂၤလၢမုၢ်မဆါတနံၤအံၤ ကွၢ်ဆၢၣ်မဲာ်ဘၣ်ဝဲ တၢ်ကီတၢ်ခဲအကလုာ်ကလုာ်လီၤ. လံာ်စီဆှံစံးဝဲလၢ ပအိၣ်မူဘၣ်လၢ “အဆၢအကတီၢ်လၢ အကီအခဲ” န့ၣ်လီၤ. လၢတၢ်န့ၣ်အဃိ ပကွၢ်ဆၢၣ်မဲာ်ဘၣ် တၢ်သူၣ်အုးသးအုးလီၤ. (၂ တံၤ. ၃:၁) နီၢ်ရူၤသးပာ်ဖျါထီၣ် အတၢ်ဂ့ၤတၢ်ဝါလၢအမ့ၢ် တၢ်အဲၣ်လၢအတီန့ၣ် မ့ၢ်တၢ်လၢပလိၣ်ဘၣ်အီၤ လၢမုၢ်မဆါတနံၤအံၤန့ၣ်လီၤ. တၢ်အဲၣ်လၢအတီန့ၣ် မ့ၢ်တၢ်အဲၣ်လၢအဂၢၢ်ကျၢၤ လၢအတဟးဂီၤကွံာ်ဝဲညီညီဖိဘၣ်. ဒီးဖဲပအိၣ်မူဘၣ်လၢ ဟီၣ်ခိၣ် လၢအပှဲၤဒီးတၢ်အၢတၢ်သီအပူၤန့ၣ် တၢ်အဲၣ်လၢအတီအံၤ ကမၤစၢၤပှၤဒ်သိး ပအိၣ်မူကဲဘျုးလၢ ပှၤဂၤအဂီၢ်သ့ဝဲလီၤ. တၢ်ဂ့ၤတၢ်ဝါတခါအံၤ ပလိၣ်ဘၣ်အီၤလၢ ပတၢ်ဆီဟံၣ်ဆီဃီအဂီၢ်, ဟံၣ်ဖိဃီဖိအဂီၢ်, တၢ်ရ့တံၤရ့သကိးဒီးလၢ တၢ်အိၣ်ဖှိၣ်ပူၤအဂီၢ်လီၤ. (ဖး ၁ယိၤဟၣ် ၄:၇, ၈, ၂၀ တက့ၢ်.) ဖဲပဂုာ်ကျဲးစၢးမၤဒိၣ်ထီၣ်ထီထီၣ် တၢ်အဲၣ်လၢအတီအံၤအခါ မ့ၢ်ပကွၢ်လိမၤဒိး နီၢ်ရူၤသးအဒိအတဲာ်န့ၣ်လီၤ.၂၀–၂၂. (က)နီၢ်နၤဧမံ အတၢ်လဲၤခီဖျိလၢဝ့ၢ်မိၤအး အပူၤန့ၣ် မၤဘၣ်ဒိအီၤဒ်လဲၣ်. (ခ)ဘၣ်ဃးဒီးနီၢ်နၤဧမံ တူၢ်ဘၣ်တၢ်ကီတၢ်ခဲန့ၣ် အဝဲအိၣ်ဒီးတၢ်ထံၣ်လၢ အကမၣ်ဒ်လဲၣ်. (ကွၢ်စ့ၢ်ကီး ယၤကိာ် ၁:၁၃.)၂၀ တၢ်ပာ်ဖျါထီၣ် တၢ်အဲၣ်လၢအတီန့ၣ် တမ့ၢ်ထဲပတဲဖျါထီၣ်အီၤလၢ ပထးခိၣ်ဘၣ်. ပကဘၣ်ပာ်ဖျါထီၣ်အီၤလၢ တၢ်မၤစ့ၢ်ကီးလီၤ. နီၢ်ရူၤသးပာ်ဖျါထီၣ် တၢ်အဲၣ်လၢအတီန့ၣ် တမ့ၢ်ထဲလၢနီၢ်နၤဧမံအဖီခိၣ်ဘၣ် အဝဲပာ်ဖျါထီၣ်စ့ၢ်ကီးလၢ ယဟိဝၤယွၤအဖီခိၣ်လီၤ.၂၁ ခဲအံၤပှၤပိာ်မုၣ်ခံဂၤအံၤ ဟဲတုၤဝဲလၢ ဝ့ၢ်ဘ့ၤသလ့ဃ့ၣ်လံ. ဝ့ၢ်အံၤအိၣ်ယံၤဒီး ဝ့ၢ်ယရူၤၡလ့ၣ် ကလံၤထံးတခီ ဃုမံးလာ်ဃၣ်ဃၣ်န့ၣ်လီၤ. ဖျါလၢနီၢ်နၤဧမံ အဟံၣ်ဖိဃိဖိ မ့ၢ်ပှၤလၢ အမံၤဟူသၣ်ဖျါလၢ ဝ့ၢ်ဘ့ၤသလ့ဃ့ၣ်အပူၤလီၤ. လၢတၢ်န့ၣ်အဃိ ဖဲနီၢ်နၤဧမံ ဟဲက့ၤတုၤဆူဝ့ၢ်အံၤအခါန့ၣ် အကစီၣ်ဟူထီၣ်သါလီၤဝဲဝးဝးလီၤ. ပှၤပိာ်မုၣ်လၢ အိၣ်လၢဝ့ၢ်အံၤအပူၤန့ၣ် ကွၢ်ဃီၤအီၤဒီးစံးဝဲလၢ ‘အဝဲအံၤမ့ၢ် နီၢ်နၤဧမံစ့ၢ်ကီးဧါ.’ ခီဖျိလၢနီၢ်နၤဧမံ ကွၢ်ဆၢၣ်မဲာ်ဘၣ် တၢ်ကီတၢ်ခဲ ဒီးတၢ်သူၣ်အုးသးအုးလၢဝ့ၢ်မိၤအးပူၤအါနံၣ်အါလါအဃိ အမဲာ်သၣ်ပှၢ်ထီၣ်ဝဲဒိၣ်မးလီၤ.—ရူၤသး ၁:၁၉.၂၂ နီၢ်နၤဧမံ တဲနၢ်ပၢၢ်အဘူးအတံၢ်ဒီး ပှၤလၢအခိၣ်အဃၢၤတဖၣ်လၢ အဝဲတူၢ်ဘၣ်ဝဲ တၢ်ကီတၢ်ခဲနးဝဲဒ် ဃဲာ်ကနၣ်ဘီကနၣ်ဆဲးအီၤအသိးလီၤ. ဒီးအဝဲတူၢ်ဘၣ်ဝဲလၢ အမံၤနီၢ်နၤဧမံ အခီပညီလၢအမ့ၢ် “တၢ်သူၣ်ခုသးခု” န့ၣ်ကြၢးဆီတလဲက့ၤဝဲဆူ နီၢ်မၤရၤ လၢအခီပညီမ့ၢ်ဝဲ “တၢ်သူၣ်တမုာ်သးတမုာ်” န့ၣ်လီၤ. နီၢ်နၤဧမံ မ့ၢ်ပိာ်မုၣ်တဂၤလၢ အလီၤသူၣ်ကညီၤသးကညီၤဒိၣ်မးလီၤ. ဒ်စီၤယိၤဘးဆိကမိၣ်ဝဲအသိးန့ၣ် နီၢ်နၤဧမံစ့ၢ်ကီး ဆိကမိၣ်ဝဲလၢ တၢ်ကီတၢ်ခဲလၢ အဘၣ်အီၤန့ၣ် ဟဲလၢယဟိဝၤယွၤအအိၣ်န့ၣ်လီၤ.—ရူၤသး ၁:၂၀, ၂၁; ယိၤဘး ၂:၁၀; ၁၃:၂၄-၂၆.၂၃. နီၢ်ရူၤသးစးထီၣ် ဆိကမိၣ်ဝဲတၢ်မနုၤလဲၣ်. ဒီးစီၤမိၤၡ့အတၢ်သိၣ်တၢ်သီန့ၣ် ကဲဘျုးလၢပှၤဖှီၣ်ဖိယာ်ဖိအဂီၢ်ဒ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.)၂၃ ပှၤပိာ်မုၣ်ခံဂၤအံၤ ဘၣ်သူၣ်ထီၣ်ဝဲ အတၢ်အိၣ်မူလၢအသီ လၢဝ့ၢ်ဘ့ၤသလ့ဃ့ၣ်အပူၤန့ၣ်လီၤ. လၢတၢ်န့ၣ်အဃိ နီၢ်ရူၤသးစးထီၣ်ဆိကမိၣ်ဝဲလၢ အဝဲကဘၣ်လုၢ်အီၣ်လုၢ်အီဝဲ အနီၢ်ကစၢ်အသး ဒီးနီၢ်နၤဧမံဒ်လဲၣ်န့ၣ်လီၤ. နီၢ်ရူၤသးသ့ၣ်ညါထီၣ်ဝဲ လၢယဟိဝၤယွၤဟ့ၣ်လီၤ တၢ်သိၣ်တၢ်သီ လၢအပှဲၤဒီးတၢ်အဲၣ် လၢပှၤဖှီၣ်ဖိယာ်ဖိအဂီၢ်န့ၣ်လီၤ. လၢတၢ်သိၣ်တၢ်သီအံၤအပူၤ ဖဲတၢ်ကူးဘုအဆၢကတီၢ်န့ၣ် ပှၤဖှီၣ်ဖိယာ်ဖိတဖၣ် အိၣ်ဒီးတၢ်ခွဲးတၢ်ယာ်လၢ ကပိာ်ဝဲပှၤကူးဘုဖိတဖၣ်အခံ ဒ်သိးကထၢဖှိၣ်ဝဲ ဘုစဲၤလၢအလီၤတဲာ်တဖၣ်န့ၣ်လီၤ. ဒီးဘုလၢအမဲထီၣ်လၢ စံာ်ပျီအကပၤလၢ တၢ်ပာ်လီၤတဲာ်တ့ၢ်အီၤန့ၣ် ထၢဖှိၣ်ဝဲသ့စ့ၢ်ကီးလီၤ.*—၃ မိၤ. ၁၉:၉, ၁၀; ၅ မိၤ. ၂၄:၁၉-၂၁.၂၄,၂၅. ဖဲနီၢ်ရူၤသးလဲၤနုာ်ဘၣ်ဝဲလၢ စီၤဘိၤဧးအစံာ်ပျီပူၤန့ၣ် အဝဲမၤဝဲဒ်လဲၣ်. ဒီးတၢ်ထၢဖှိၣ်ဂာ်ဖှိၣ် ဘုစဲၤအတၢ်မၤန့ၣ် မၤအသးဒ်လဲၣ်.၂၄ ခဲအံၤန့ၣ် တၢ်ဆၢကတီၢ်ဘၣ်လၢ ပှၤကကူးဝဲဘုမုယီၤန့ၣ်လီၤ. တၢ်ကူးဘုမုယီၤအဆၢကတီၢ်အံၤ ဘၣ်ဖဲလါအ့ဖြ့ၣ်န့ၣ်လီၤ. နီၢ်ရူၤသးလဲၤဝဲဆူ စံာ်ပျီပူၤဒီးမုၢ်လၢ်ဝဲ ဒ်သိးပှၤတဂၤဂၤကဟ့ၣ်အခွဲးလၢ အဝဲကထၢဖှိၣ်ဝဲ ဘုစဲၤလၢအလီၤတဲာ်တဖၣ်န့ၣ်လီၤ. ဖဲအဝဲလဲၤတၢ်အခါ လၢတၢ်တပာ်သူၣ်ပာ်သးအပူၤန့ၣ် လဲၤနုာ်လီၤဘၣ်ဝဲဆူ စီၤဘိၤဧးအစံာ်ပျီပူၤလီၤ. စီၤဘိၤဧးမ့ၢ်ပှၤလၢ အကဲဒိၣ်ကဲပှၢ်ဒီး မ့ၢ်စ့ၢ်ကီးနီၢ်နၤဧမံ အဝၤစီၤအလံၤမ့လ့း အဘူးအတံၢ်တဂၤန့ၣ်လီၤ. ဒ်တၢ်သိၣ်တၢ်သီအိၣ်ဝဲအသိး နီၢ်ရူၤသးတလိၣ်ဃ့အခွဲးလၢ ကထၢထီၣ်ဝဲဘုစဲၤ လၢအလီၤတဲာ်တဖၣ်န့ၣ်ဘၣ်. ဘၣ်ဆၣ် အဝဲဃ့ဆိအခွဲးလၢ ပိာ်ခွါသးစၢ်တဂၤအအိၣ် လၢအမ့ၢ်ပှၤမၤတၢ်ဖိအခိၣ်န့ၣ်လီၤ. ဒီးတၢ်ဟ့ၣ်အီၤအခွဲးလၢ အဝဲကထၢဝဲအဃိ နီၢ်ရူၤသးစးထီၣ်ထၢဝဲ ဘုစဲၤလၢအလီၤတဲာ်တဖၣ်န့ၣ်လီၤ.—ရူၤသး ၁:၂၂–၂:၃, ၇.၂၅ ထံၣ်ကမှံကွၢ်လၢ နီၢ်ရူၤသးလဲၤပိာ်ဝဲ ပှၤကူးဘုဖိတဖၣ်အခံတက့ၢ်. ဖဲပှၤကူးဘုဖိတဖၣ် သူဝဲထါဂဲာ်ဒီးကူးဝဲဘုအဆၢကတီၢ်န့ၣ် နီၢ်ရူၤသးထၢဖှိၣ်ထီၣ်ဝဲ ဘုစဲၤလၢအလီၤတဲာ်တ့ၢ်တဖၣ်ဒီး စၢကဒိၣ်ထီၣ်ဝဲလီၤ. ဝံၤဒီးအဝဲလဲၤစိာ်ဝဲဘုကဒိၣ်အံၤဆူ ကြဲၢ်ပူၤဒ်သိးကတီၢ်ဝဲဘုအံၤလၢခံန့ၣ်လီၤ. တၢ်ထၢထီၣ်ဘုစဲၤ လၢအလီၤတဲာ်ဒ်အံၤန့ၣ် မ့ၢ်တၢ်မၤတခါလၢ ဘၣ်ဟ့ၣ်တၢ်ဆၢကတီၢ်အါအါ ဒီးအဝဲကဘၣ်မၤတၢ်ဆူၣ်ဆူၣ်လီၤ. လီၤဆီဒၣ်တၢ် ဖဲမုၢ်ထူၣ်အဆၢကတီၢ်န့ၣ် တၢ်ကိၢ်ဆါဝဲအဃိ အဝဲကလီၤဘှံးလီၤတီၤဝဲဒိၣ်မးလီၤ. ဘၣ်ဆၣ် နီၢ်ရူၤသးဆဲးမၤဝဲ တၢ်မၤအံၤလၢ တၢ်သူၣ်စူၤသးစူၤအပူၤလီၤ. နီၢ်ရူၤသးန့ၣ် ကအိၣ်ဘှံးဝဲ ထဲဖဲအဝဲထွါကွံာ်အကပၢၤ လၢအမဲာ်တူၢ်ခိၣ် ဒီးဖဲအဝဲအီၣ်ဝဲ မုၢ်ဆါခီတၢ်အီၣ်လၢ “ဒဲ” ပူၤအဆၢကတီၢ်န့ၣ်လီၤ.နီၢ်ရူၤသး ဖံးတၢ်မၤတၢ်လၢအပတီၢ်ဖုၣ် ဒ်သိး ကကွၢ်ထွဲလီၤအသး ဒီးနီၢ်နၤဧမံအဂီၢ်လီၤ၂၆,၂၇. စီၤဘိၤဧး မ့ၢ်ပှၤဒ်လဲၣ်တဂၤလဲၣ်. ဒီးအဝဲရ့ ဒီးနီၢ်ရူၤသးဒ်လဲၣ်.၂၆ နီၢ်ရူၤသးတဆိကမိၣ် ဒီးတမုၢ်လၢ်ဝဲလၢ ပှၤကကွၢ်အီၤဘၣ်. ဘၣ်ဆၣ် စီၤဘိၤဧးထံၣ်အီၤဒီး သံကွၢ်ဝဲပှၤမၤတၢ်ဖိအခိၣ်တဂၤ လၢနီၢ်ရူၤသးမ့ၢ် မတၤတဂၤလဲၣ်န့ၣ်လီၤ. စီၤဘိၤဧး မ့ၢ်ပှၤတဂၤလၢ အအိၣ်ဒီးတၢ်နာ်ယွၤ တုၤလီၤတီၤလီၤန့ၣ်လီၤ. ဘၣ်သ့ၣ်သ့ၣ် စီၤဘိၤဧးအပှၤမၤတၢ်ဖိတဖၣ် ကပၣ်ဃုာ်ဒီး ပှၤမုၢ်ဆ့ၣ်မုၢ်ဂီၤဖိလၢ အမၤတၢ်လၢအစံာ်ပူၤ ဃုာ်ဒီးပှၤတခီဘီမုၢ်ဖိဒၣ်လဲာ်, သနာ်က့ စီၤဘိၤဧးဆၢဂ့ၤဆၢဝါ အဝဲသ့ၣ်လၢ– “မ်ယွၤအိၣ်ဒီးသုတက့ၢ်.” ဒီးပှၤမၤတၢ်ဖိတဖၣ်န့ၣ် ကစံးဆၢက့ၤအီၤဒ်န့ၣ်အသိးလီၤ. စီၤဘိၤဧးန့ၣ် အသးပှၢ်ထီၣ်ဝဲလံအဃိ အဲၣ်ဘၣ်ဝဲနီၢ်ရူၤသး ဒ်အဖိမုၣ်တဂၤန့ၣ်လီၤ.—ရူၤသး ၂:၄-၇.၂၇ စီၤဘိၤဧး ကိးဝဲနီၢ်ရူၤသးလၢ “ယဖိမုၣ်ဧၢ” ဒီးဟ့ၣ်ကူၣ်အီၤလၢ တဘၣ်လဲၤထၢ ဘုစဲၤလၢစံာ်ပျီအဂၤဘၣ်. ဒီးအဝဲစံးဘၣ်စ့ၢ်ကီး နီၢ်ရူၤသးလၢ အိၣ်စဲဘူးဒီးပှၤမၤတၢ်ဖိ လၢအမ့ၢ်ပိာ်မုၣ်တဖၣ် ဒ်သိးပှၤပိာ်ခွါတဖၣ် သုတဟဲမၤတံာ်တာ်အီၤတဂ့ၤအဂီၢ်လီၤ. ဖဲမုၢ်ဆါခီ တၢ်အီၣ်အဆၢကတီၢ်န့ၣ် စီၤဘိၤဧးကိးဝဲ နီၢ်ရူၤသး လၢကဟဲအီၣ်သကိးတၢ်အီၣ်န့ၣ်လီၤ. (ဖး ရူၤသး ၂:၈, ၉, ၁၄ တက့ၢ်.) တကးဒံးဘၣ် စီၤဘိၤဧးစံးပတြၢၤဝဲ နီၢ်ရူၤသးဒီးဟ့ၣ်ဂံၢ်ဟ့ၣ်ဘါအီၤလီၤ. စီၤဘိၤဧး စံးပတြၢၤဝဲနီၢ်ရူၤသးဒီး ဟ့ၣ်ဂံၢ်ဟ့ၣ်ဘါအီၤဒ်လဲၣ်.၂၈,၂၉. (က)နီၢ်ရူၤသး ဒိးန့ၢ်ဘၣ်ဝဲမံၤဂ့ၤသၣ်ဂ့ၤ လၢကျဲဒ်လဲၣ်. (ခ)ဒ်နီၢ်ရူၤသးအသိး နဒိးန့ၢ်ဘၣ် တၢ်ဒီသဒၢလၢ ယဟိဝၤယွၤအအိၣ်သ့ဒ်လဲၣ်.၂၈ နီၢ်ရူၤသးစံးဘၣ် စီၤဘိၤဧးလၢ ယမ့ၢ်ဒၣ်ပိာ်မုၣ်လၢ ထံဂၤကီၢ်ဂၤလီၤ, ဘၣ်မနုၤအဃိ နပာ်ဖျါထီၣ် တၢ်အဲၣ်တၢ်ကွံလၢ ယဖီခိၣ်ထဲအံၤညါလဲၣ်. ဒီးစီၤဘိၤဧး စံးဆၢက့ၤအီၤလၢ ယနၢ်ဟူဘၣ်နဂ့ၢ်လၢ နကွၢ်ထွဲနမံၤပှၢ်ပိာ်မုၣ် နီၢ်နၤဧမံန့ၣ်လီၤ. ဘၣ်သ့ၣ်သ့ၣ် နီၢ်နၤဧမံကတဲဘၣ်ဝဲ အဒဲၣ်မုၣ်အဂ့ၢ်လၢ ပှၤပိာ်မုၣ်တဖၣ်လၢအအိၣ်လၢ ဝ့ၢ်ဘ့ၤသလ့ဃ့ၣ်အပူၤ ဒီးလၢခံန့ၣ်စီၤဘိၤဧး ကနၢ်ဟူဘၣ်ဝဲ နီၢ်ရူၤသးအကစီၣ်လၢ ပှၤဂၤအအိၣ်လီၤ. စီၤဘိၤဧး သ့ၣ်ညါစ့ၢ်ကီးဝဲလၢ နီၢ်ရူၤသးန့ၣ် ကဲထီၣ် ပှၤလၢအဘူၣ်ထီၣ်ဘါထီၣ် ယဟိဝၤယွၤလံ. လၢတၢ်န့ၣ်အဃိ စီၤဘိၤဧး စံးဘၣ်အီၤလၢ– “မ်ယွၤဟ့ၣ်ဘျုးက့ၤနၤလၢ တၢ်လၢနမၤတ့ၢ်တဖၣ်အဃိန့ၣ်တက့ၢ်. မ်အံၣ်စရ့လးအကစၢ်ယွၤလၢ နဟဲဃုတၢ်အိၣ်သဒၢလၢ အဒံးဆ့ဖီလာ်တဂၤန့ၣ် ဟ့ၣ်ဘျုးက့ၤနၤလၢလၢပှဲၤပှဲၤတက့ၢ်.”—ရူၤသး ၂:၁၂, ခ့ခါစှီၤကျိာ်.၂၉ ခီဖျိလၢ နီၢ်ရူၤသးနၢ်ဟူဘၣ်ဝဲ စီၤဘိၤဧးအတၢ်ကတိၤဒ်အံၤအဃိ ကကဲထီၣ်တၢ်ဟ့ၣ်ဂံၢ်ဟ့ၣ်ဘါ လၢအဂီၢ်သပှၢ်ကတၢၢ်လီၤ. ဒ်ထိၣ်ဖိအိၣ်လၢ အမိၢ်အပၢ်အဒံးဆ့ဖီလာ်ဒီး ဒိးန့ၢ်ဘၣ်ဝဲတၢ်ကဟုကယာ်အသိး, နီၢ်ရူၤသးစ့ၢ်ကီး ဆၢတဲာ်လီၤအသးလၢ ကအိၣ်ဝဲလၢ ယဟိဝၤယွၤအဒံးဆ့ဖီလာ် ဒ်သိးကဒိးန့ၢ်ဘၣ်ဝဲတၢ်ကဟုကယာ်န့ၣ်လီၤ. နီၢ်ရူၤသး စံးဘျုးစံးဖှိၣ်ဝဲစီၤဘိၤဧး ခီဖျိလၢ အမၤမုာ်ထီၣ်အသး ဒီးဆဲးမၤဝဲတၢ်မၤ တုၤမုၢ်ဟါတစုလီၤ.—ရူၤသး ၂:၁၃, ၁၇.၃၀,၃၁. ခီဖျိလၢ နီၢ်ရူၤသး မၤတၢ်ဆူၣ်ဆူၣ် ဒီးပာ်ဖျါထီၣ်ဝဲ တၢ်စံးဘျုးစံးဖှိၣ် ဒီးတၢ်အဲၣ်လၢအတီအဃိ ပမၤလိန့ၢ်တၢ်မနုၤလၢအအိၣ်သ့ဝဲလဲၣ်.၃၀ ပှၤလၢကွၢ်ဆၢၣ်မဲာ်ဘၣ်ဝဲ ကျိၣ်စ့တၢ်ကီတၢ်ခဲလၢ မုၢ်မဆါတနံၤအံၤန့ၣ် နီၢ်ရူၤသး ကဲထီၣ်ဒိဂ့ၤတဲာ်ဘၣ် လၢအဝဲသ့ၣ်အဂီၢ်လီၤ. နီၢ်ရူၤသးတဆိကမိၣ်ဝဲလၢ ပှၤအဂၤတဖၣ် ကဘၣ်မၤစၢၤအီၤခီဖျိလၢ အဝဲမ့ၢ်မုၣ်ကမဲအဃိဘၣ်. ဘၣ်ဆၣ် အဝဲပာ်ဖျါထီၣ်ဝဲ တၢ်စံးဘျုးစံးဖှိၣ်လၢ ပှၤလၢအမၤစၢၤအီၤတဖၣ် အဖီခိၣ်န့ၣ်လီၤ. ဒ်သိးနီၢ်ရူၤသး ကကွၢ်ထွဲဝဲပှၤလၢ အအဲၣ်ဘၣ်ဝဲတဂၤအဂီၢ် အဝဲဘၣ်ဖံးတၢ်မၤတၢ်လၢ အပတီၢ်ဖုၣ်ဒီးနးဝဲ ဘၣ်ဆၣ်တမဲာ်ဆှးဝဲဘၣ်. ဖဲပှၤဟ့ၣ်ကူၣ်အီၤလၢ ကဘၣ်မၤတၢ်မၤဒ်လဲၣ် ဒီးကဘၣ်ရ့တံၤရ့သကိးဒ်လဲၣ်န့ၣ် နီၢ်ရူၤသး မၤထွဲဝဲလၢတၢ်သးအိၣ်အပူၤလီၤ. ဘၣ်ဆၣ်သနာ်က့ တၢ်လၢအရ့ဒိၣ်ကတၢၢ်န့ၣ် နီၢ်ရူၤသးသန့ၤထီၣ်အသးလၢ အပၢ်ယဟိဝၤယွၤအအိၣ် လၢအမ့ၢ်တၢ်ဒီသဒၢနီၢ်နီၢ်လၢအဂီၢ်လီၤ.၃၁ ပမ့ၢ်အိၣ်ဒီး တၢ်အဲၣ်လၢအတီ ဒ်နီၢ်ရူၤသးအသိး ဒီးပမ့ၢ်ကွၢ်လိမၤဒိးအီၤ ခီဖျိလၢ ပမၤတၢ်ဆူၣ်ဆူၣ် ဒီးပာ်ဖျါထီၣ် တၢ်စံးဘျုးစံးဖှိၣ် ဒီးတၢ်ဆီၣ်လီၤသးန့ၣ် ကမၤစၢၤပှၤ ဒ်သိးပကအိၣ်ဒီးတၢ်နာ်လၢအဂၢၢ်ကျၢၤ တကးဒံးဘၣ် ပကကဲထီၣ်ဒိဂ့ၤတဲာ်ဘၣ် လၢပှၤဂၤအဂီၢ်စ့ၢ်ကီးလီၤ. ယဟိဝၤယွၤ ကွၢ်ထွဲဝဲနီၢ်ရူၤသးဒီးနီၢ်နၤဧမံ ဒ်လဲၣ်န့ၣ် တၢ်မၤလိလၢခံတခါ ကပာ်ဖျါထီၣ်န့ၢ်ပှၤလီၤ.လံာ်ဆံးကိာ်ဖိတကတြူၢ်လၢ အလုၢ်ဒိၣ်ပှ့ၤဒိၣ်လံာ်နီၢ်ရူၤသးတကတြူၢ်အံၤ မ့မ့ၢ်လံာ်လၢအဆံးဘၣ်ဆၣ် အလုၢ်အပှ့ၤဒိၣ်ဝဲထဲလဲၣ်န့ၣ် ဘၣ်တၢ်ထိၣ်သတြီၤအီၤ ဒ်တၢ်မျၢ်ပလဲလၢအဆံးကိာ်ဖိတဖျၢၣ် လၢအလုၢ်ဒိၣ်ပှ့ၤဒိၣ်န့ၣ်လီၤ. လံာ်နီၢ်ရူၤသး ဒီးလံာ်လၢအမဲာ်ညါတကတြူၢ် လၢအမ့ၢ်လံာ်စံၣ်ညီၣ်ကွီၢ်န့ၣ် ဖျါလၢဝံၡမူၤအ့လးကွဲးဝဲလီၤ. လံာ်နီၢ်ရူၤသး တပာ်ဖျါထီၣ်ဝဲ တၢ်ဂ့ၢ်တၢ်ကျိၤ အါထဲသိးဒီးလံာ်စံၣ်ညီၣ်ကွီၢ်ဘၣ်. ဒီးလံာ်စံၣ်ညီၣ်ကွီၢ် မၤစၢၤပှၤ ဒ်သိးပကသ့ၣ်ညါဘၣ် တၢ်ဂ့ၢ်တၢ်ကျိၤလၢ လံာ်နီၢ်ရူၤသးအပူၤန့ၣ် ကဲထီၣ်အသးလၢဆၢကတီၢ်ဖဲလဲၣ်န့ၣ်လီၤ. (ရူၤသး၁:၁) ဖဲနဖးလံာ်စီဆှံဒီတဘ့ၣ်အခါ နကနၢ်ပၢၢ်ဘၣ်လၢ လံာ်နီၢ်ရူၤသးန့ၣ် ဘၣ်တၢ်ပာ်လီၤအီၤလၢ အလီၢ်ဘၣ်ဘၣ်န့ၣ်လီၤ. ဘၣ်မနုၤအဃိလဲၣ်. ဖဲနဖးလံာ်စံၣ်ညီၣ်ကွီၢ်အခါ နကဖးဘၣ် ဘၣ်ဃးဒီး တၢ်ဒုးတၢ်ယၤ, တၢ်နုာ်လီၤဒုးပှၤဂၤ ဒီးတၢ်ဒုးဆၢက့ၤတၢ် အဂ့ၢ်အကျိၤတဖၣ်လီၤ. ဘၣ်ဆၣ်ဖဲနဖး ကဒါက့ၤလံာ်နီၢ်ရူၤသးအခါ နကသ့ၣ်ညါဘၣ်လၢ ပှၤဟီၣ်ခိၣ်ဖိလၢ အအဲၣ်တၢ်ဃူတၢ်ဖိးတဖၣ်န့ၣ် ဖဲအဝဲသ့ၣ်ဘၣ်ကွၢ်ဆၢၣ်မဲာ်ဒီး တၢ်ကီတၢ်ခဲအဆၢကတီၢ် ယဟိဝၤယွၤတကွၢ်ကပာ်အဝဲသ့ၣ်ဘၣ်. ခီဖျိလၢလံာ်နီၢ်ရူၤသးတဘ့ၣ်အံၤအဃိ ပဒိးန့ၢ်ဘၣ်တၢ်မၤလိဘၣ်ဃးဒီး တၢ်အဲၣ်တၢ်ကွံ, တၢ်တူၢ်ဘၣ်ခီၣ်ဘၣ်, တၢ်နာ်ဒီးတၢ်သးတီန့ၣ်လီၤ.၁,၂. (က)နီၢ်ရူၤသး မၤဝဲတၢ်မၤမနုၤလဲၣ်. (ခ)ဘၣ်ဃးဒီး ကစၢ်ယွၤအတၢ်သိၣ်တၢ်သီ ဒီးယွၤအခ့အပှၤတဖၣ်န့ၣ် နီၢ်ရူၤသးထံၣ်ဘၣ်ဝဲ တၢ်ဂ့ၤတၢ်ဝါမနုၤလဲၣ်.နီၢ်ရူၤသးချံးလီၤအခီၣ် ဖဲဘုမုယီၤအကပၤ လၢအဝဲထၢဖှိၣ်ဃာ်ဝဲ လၢဒီတနံၤညါအတီၢ်ပူၤန့ၣ်လီၤ. ခဲအံၤ လၢဘ့ၤသလ့ဃ့ၣ်န့ၣ် တၢ်ခံးလီၤဝဲကယီကယီလံ. ဒီးပှၤမၤတၢ်ဖိလၢ စံာ်ပျီပူၤတဖၣ် က့ၤက့ၤဝဲဆူဝ့ၢ်အတြဲၤ လၢအိၣ်လၢတၢ်လူၢ်ခိၣ်န့ၣ်လီၤ. ဆိကမိၣ်ကွၢ်မီၣ် နီၢ်ရူၤသးစးထီၣ်မၤတၢ်လၢ ဂီၤခီဂီၤဂီၤတုၤလီၤလၢ မုၢ်လီၤနုာ်အဆၢကတီၢ်အဃိ အဝဲကလီၤဘှံးလီၤတီၤဝဲဒိၣ်မးလီၤ. ဘၣ်ဆၣ်သနာ်က့ အဝဲဆဲးမၤဒံးတၢ်အဖၢမုၢ်န့ၣ်လီၤ. အဝဲဟံးန့ၢ်ဝဲနီၣ်တီၢ် ဒီးတီၢ်ဝဲဘုကဒိၣ် ဒ်သိးဘုအဖျၢၣ်တဖၣ် ကလီၤဆှုဝဲအဂီၢ်လီၤ. အဝဲဘၣ်မၤဝဲတၢ်မၤ ကီကီခဲခဲဘၣ်ဆၣ် တနံၤအံၤ မ့ၢ်မုၢ်နံၤလၢအဂ့ၤလၢအဂီၢ်လီၤ. မ့ၢ်လၢအမၤန့ၢ်ဝဲဘုအါန့ၢ်ဒံး လၢအဆိကမိၣ်ပာ်စၢၤဝဲန့ၣ်လီၤ.၂ မုၣ်ကမဲဖိလၢ အမ့ၢ်နီၢ်ရူၤသးအံၤ မ့ၢ်အတၢ်အိၣ်မူ ကဘီၣ်ထီၣ်ညီထီၣ်ဝဲ ကယီကယီဧါ. ဒ်တၢ်မၤလိလၢအပူၤကွံာ်တခါ ပာ်ဖျါထီၣ်ဝဲအသိး ပသ့ၣ်ညါဘၣ်လၢ နီၢ်ရူၤသးဆၢတဲာ်လီၤအသး လၢအကလဲၤပိာ်ဝဲအမံၤပှၢ် နီၢ်နၤဧမံအခံဆူ ဝ့ၢ်ဘ့ၤသလ့ဃ့ၣ်န့ၣ်လီၤ. နီၢ်ရူၤသးအၢၣ်လီၤအီလီၤဝဲ အမံၤပှၢ်နီၢ်နၤဧမံ လၢအကသံဃုာ်မူဃုာ်ဒီးအီၤ ဒီးကဘူၣ်ထီၣ်ဘါထီၣ်ဝဲ ယဟိဝၤယွၤန့ၣ်လီၤ. မုၣ်ကမဲခံဂၤလၢ အပှဲၤဒီးတၢ်သူၣ်အုးသးအုးန့ၣ် ဟးထီၣ်ကွံာ်လၢ ဝ့ၢ်မိၤအးဒီးလဲၤဝဲဆူ ဝ့ၢ်ဘ့ၤသလ့ဃ့ၣ်လီၤ. ဖဲနီၢ်ရူၤသးလၢအမ့ၢ် ပှၤမိၤအးမုၣ်တဂၤ ဟဲတုၤဝဲလၢဝ့ၢ်ပူၤအံၤအခါ အဝဲသ့ၣ်ညါအါထီၣ်ဝဲလၢ ယဟိဝၤယွၤန့ၣ် အိၣ်ဒီးတၢ်သိၣ်တၢ်သီတဖၣ်လၢ အကဲဘျုးကဲဖှိၣ်လၢပှၤဖှီၣ်ဖိယာ်ဖိ ဒီးပှၤအိၣ်ဟဲလၢထံကီၢ်အဂၤတဖၣ်အဂီၢ်လီၤ. တကးဒံးဘၣ် အဝဲထံၣ်ဘၣ်ဝဲလၢ ပှၤလၢအလူၤပိာ်ထွဲဝဲယဟိဝၤယွၤ အတၢ်သိၣ်တၢ်သီန့ၣ် အိၣ်ဒီးတၢ်အဲၣ်တၢ်ကွံ ဒီးရ့အီၤလၢ တၢ်သးကညီၤအပူၤလီၤ. ခီဖျိလၢ နီၢ်ရူၤသးတူၢ်ဘၣ်ဝဲလၢ အဝဲသ့ၣ်ပာ်ဖျါထီၣ် တၢ်အဲၣ်တၢ်ကွံလၢ အဖီခိၣ်အဃိ အသးကမုာ်ထီၣ်ဝဲဒိၣ်မးလီၤ.၃,၄. (က)စီၤဘိၤဧး စံးပတြၢၤဝဲ နီၢ်ရူၤသးဒ်လဲၣ်. (ခ)မုၢ်မဆါတနံၤအံၤ ပှၤအါဂၤ ကွၢ်ဆၢၣ်မဲာ်ဘၣ်ဝဲ ကျိၣ်စ့တၢ်ကီတၢ်ခဲအဃိ နီၢ်ရူၤသးအဒိအတဲာ် ကဲထီၣ်တၢ်မၤစၢၤလၢပဂီၢ်ဒ်လဲၣ်.၃ ပှၤလၢ အမၤမုာ်ထီၣ်က့ၤနီၢ်ရူၤသးအကျါန့ၣ် ပၣ်ဃုာ်ဒီးစီၤဘိၤဧးစ့ၢ်ကီးလီၤ. ဒီးစီၤဘိၤဧးန့ၣ် အသးပှၢ်ဝဲလံ. စီၤဘိၤဧး မ့ၢ်ပှၤလၢအကဲဒိၣ်ကဲပှၢ်တဂၤ ဒီးနီၢ်ရူၤသး လဲၤထၢဘုစဲၤလၢ အစံာ်ပျီပူၤလီၤ. စီၤဘိၤဧး ပာ်ဝဲနီၢ်ရူၤသး ဒ်အဖိမုၣ်တဂၤလီၤ. ဖဲနီၢ်ရူၤသးဆိကမိၣ်ထီၣ်က့ၤဝဲ စီၤဘိၤဧး စံးပတြၢၤအီၤလၢ အကွၢ်ထွဲဝဲအမံၤပှၢ်နီၢ်နၤဧမံ ဒီးဃုထၢဝဲလၢ ကအိၣ်သဒၢဝဲလၢ ယဟိဝၤယွၤအဒံးဆ့ဖီလာ်အခါန့ၣ် အဝဲကနံၤကမှံထီၣ်ဝဲလီၤ.—ဖး ရူၤသး ၂:၁၁-၁၄ တက့ၢ်.၄ ဘၣ်ဆၣ်သနာ်က့ နီၢ်ရူၤသးကဆိကမိၣ်ဝဲလၢ ခါဆူညါန့ၣ် အတၢ်အိၣ်မူကမၤအသးဒ်လဲၣ်န့ၣ်လီၤ. ခီဖျိလၢ အဝဲမ့ၢ်ပှၤအိၣ်ဟဲလၢထံဂၤကီၢ်ဂၤ ဒီးအဝၤဒီးအဖိတအိၣ်ဘၣ်အဃိ အဝဲကဆိကမိၣ်လီၤအသးလၢ ခါဆူညါန့ၣ် မ့ၢ်ယကွၢ်ထွဲလီၤယသး ဒီးယမံၤပှၢ်ကန့ၢ်ဒံးဧါ. တၢ်ထၢဖှိၣ်ဝာ်ဖှိၣ် ဘုလၢစံာ်ပျီပူၤန့ၣ် ကလၢအီၣ်လၢအီလၢ ယဂီၢ်ထီဘိဧါ. ဒီးဖဲယသးပှၢ်ထီၣ်အခါန့ၣ် မ့ၢ်မတၤတဂၤ ကအံးထွဲကွၢ်ထွဲယၤလဲၣ်. နီၢ်ရူၤသး မ့ၢ်သူၣ်ကိၢ်သးဂီၤ ဘၣ်ဃးဒီးတၢ်ဂ့ၢ်သ့ၣ်တဖၣ်အံၤန့ၣ် ပဒိသူၣ်ဒိသးလၢအဖီခိၣ်သ့ဝဲလီၤ. ခီဖျိလၢ ကျိၣ်စ့တၢ်ကီတၢ်ခဲအဃိ ပှၤအါဂၤလၢမုၢ်မဆါတနံၤအံၤ ပှဲၤဝဲဒီးတၢ်သူၣ်ကိၢ်သးဂီၤဒ်န့ၣ်အသိးလီၤ. နီၢ်ရူၤသး အတၢ်နာ်မၤစၢၤအီၤလၢ ကလဲၤခီဖျိဝဲ တၢ်ကီတၢ်ခဲသ့ၣ်တဖၣ်အံၤန့ၣ်လီၤ. ဖဲပမၤလိ တၢ်ဂ့ၢ်အံၤအခါ ပကထံၣ်ဘၣ်လၢ ပကွၢ်လိမၤဒိး နီၢ်ရူၤသးသ့လၢ ကျဲအါဘိန့ၣ်လီၤ.၅,၆. (က)နီၢ်ရူၤသး ထၢဖှိၣ်ထီၣ်ဝဲဘုလၢ စီၤဘိၤဧးအစံာ်ပျီပူၤ အဆိကတၢၢ်တသီန့ၣ် အဝဲမၤန့ၢ်ဝဲထဲလဲၣ်. (ခ)ဖဲနီၢ်နၤဧမံ ထံၣ်ဘၣ်ဝဲအဒဲၣ်မုၣ် လၢအဲၣ်ဘၣ်ဝဲတဂၤဟဲက့ၤတုၤဝဲအခါ အဝဲတူၢ်ဘၣ်ဝဲဒ်လဲၣ်.၅ ဖဲနီၢ်ရူၤသး တီၢ်ဝဲဘုကဒိၣ်ဝံၤအလီၢ်ခံ မၤန့ၢ်ဝဲဘုတအ့ဖး (၁၄ ကံလိ) ဃၣ်ဃၣ်လီၤ. ဝံၤဒီးအဝဲဘိၣ်ထီၣ်အဘု ဒီးတီထီၣ်ဝဲလၢအခိၣ်လိၤန့ၣ်လီၤ. ဒီးဖဲနီၢ်ရူၤသး က့ၤဆူအဟံၣ်လၢဝ့ၢ်ဘ့ၤသလ့ဃ့ၣ် အပူၤန့ၣ်မုၢ်လီၤနုာ်ဝဲလံ.—ရူၤသး ၂:၁၇.၆ ဖဲနီၢ်နၤဧမံ ထံၣ်ဘၣ်ဝဲအဒဲၣ်မုၣ် လၢအဲၣ်ဘၣ်ဝဲတဂၤဟဲက့ၤတုၤဝဲအခါ အဝဲကသးခုဝဲဒိၣ်မးလီၤ. အဂၤတမံၤန့ၣ် မ့ၢ်လၢနီၢ်ရူၤသးဟဲက့ၤတီဝဲ ဘုအဘိၣ်ဒိၣ်ထဲအံၤညါအဃိ အဝဲကဖုးဘၣ်အသးလီၤ. တကးဒံးဘၣ် နီၢ်ရူၤသးဟဲက့ၤစိာ်ဃုာ်ဒီး တၢ်အီၣ်တနီၤလၢ စီၤဘိၤဧးဒုးအီၣ်ဝဲ ပှၤမၤတၢ်ဖိတဖၣ်န့ၣ်လီၤ. ဒီးဖဲအဝဲသ့ၣ်ခံဂၤ အီၣ်သကိးတၢ်အီၣ်အံၤအခါန့ၣ် နီၢ်နၤဧမံသံကွၢ်အဒဲၣ်မုၣ်လၢ “တနံၤညါအံၤ နလဲၤထၢဘုဖဲလဲၣ်. နလဲၤမၤတၢ်လၢ မတၤအစံာ်ပျီပူၤလဲၣ်. မ်ယွၤဆိၣ်ဂ့ၤပှၤတဂၤလၢ အသူၣ်အိၣ်သးအိၣ်နၤန့ၣ်တက့ၢ်.” (ရူၤသး ၂:၁၉, ခ့ခါစှီၤကျိာ်) နီၢ်နၤဧမံမ့ၢ်ပှၤလၢ အထိၣ်ထံစီၤထံတၢ်တဂၤလီၤ. လၢတၢ်န့ၣ်အဃိ အဝဲသ့ၣ်ညါဝဲလၢ ဒ်သိးအဒဲၣ်မုၣ် ကမၤန့ၢ်ဝဲဘုအါအါဂီၢ်ဂီၢ်န့ၣ် ပှၤတဂၤဂၤ ကဘၣ်ပာ်သူၣ်ပာ်သးအီၤ ဒီးမၤစၢၤအီၤလၢ တၢ်သးကညီၤအပူၤလီၤ.၇,၈. (က)နီၢ်နၤဧမံထံၣ်ဝဲလၢ စီၤဘိၤဧးအတၢ်သးကညီၤန့ၣ် ဟဲလၢမတၤတဂၤအအိၣ်လဲၣ်, ဒီးဘၣ်မနုၤအဃိလဲၣ်. (ခ)နီၢ်ရူၤသးဆဲးပာ်ဖျါထီၣ် တၢ်အဲၣ်လၢအတီ လၢအမံၤပှၢ်အဖီခိၣ်ဒ်လဲၣ်.၇ ဖဲအဝဲသ့ၣ်ခံဂၤ တဲသကိးတၢ်အခါ နီၢ်ရူၤသးတဲဘၣ်အမံၤပှၢ် လၢစီၤဘိၤဧး ပာ်ဖျါထီၣ်တၢ်သးကညီၤ လၢအဖီခိၣ်အါမးလီၤ. လၢတၢ်သူၣ်ပိၢ်သးဝးအပူၤ နီၢ်နၤဧမံစံးဘၣ်အီၤလၢ– “မ်ယွၤလၢအဟံးဃာ် အတၢ်အၢၣ်လီၤအီလီၤထီဘိ ဆူပှၤသံဒီးပှၤမူတဂၤန့ၣ် ဆိၣ်ဂ့ၤစီၤဘိၤဧးတက့ၢ်.” (ရူၤသး ၂:၂၀, ခ့ခါစှီၤကျိာ်) နီၢ်နၤဧမံထံၣ်ဝဲလၢ စီၤဘိၤဧးအတၢ်သးကညီၤန့ၣ် ဟဲဝဲလၢယဟိဝၤယွၤအအိၣ်လီၤ. ခီဖျိအဝဲနာ်ဝဲလၢ ယဟိဝၤယွၤ ထိၣ်ဟူးထိၣ်ဂဲၤထီၣ်ဝဲ အခ့အပှၤတဖၣ် လၢကပာ်ဖျါထီၣ်ဝဲတၢ်သးကညီၤန့ၣ်လီၤ. ဒီးကစၢ်ယွၤအၢၣ်လီၤဝဲလၢ ပှၤလၢအပာ်ဖျါထီၣ်တၢ်သးကညီၤန့ၣ် ကဒိးန့ၢ်ဘၣ်တၢ်ဆိၣ်ဂ့ၤတဖၣ်လီၤ.*—ဖး ကတိၤဒိ ၁၉:၁၇ တက့ၢ်.၈ နီၢ်နၤဧမံ ဟ့ၣ်သဆၣ်ထီၣ်ဝဲ နီၢ်ရူၤသးလၢ အဝဲကတူၢ်လိာ်စီၤဘိၤဧးအတၢ်ဟ့ၣ်ကူၣ်ဒီး ဆဲးထၢဝဲဘုစဲၤဃုာ်ဒီး စီၤဘိၤဧးအခ့အပှၤပိာ်မုၣ်တဖၣ် ဒ်သိးပှၤအဂၤသုတဟဲမၤတံာ်တာ်အီၤတဂ့ၤအဂီၢ်လီၤ. နီၢ်ရူၤသးဒိကနၣ်ဝဲ နီၢ်နၤဧမံအကလုၢ်လီၤ. ဒီးအဝဲဆဲး “အိၣ်ဝဲဆိးဝဲဒီး အမံၤပှၢ်ပိာ်မုၣ်လီၤ.” (ရူၤသး ၂:၂၂,၂၃) တဘျီအံၤစ့ၢ်ကီး နီၢ်ရူၤသးပာ်ဖျါထီၣ်ဝဲ တၢ်အဲၣ်လၢအတီ လၢအမံၤပှၢ်အဖီခိၣ်လီၤ. နီၢ်ရူၤသး အဒိအတဲာ်လၢအဂ့ၤအံၤ ကြၢးထိၣ်ဟူးထိၣ်ဂဲၤထီၣ်ပှၤလၢ ပကသံကွၢ်လီၤက့ၤ ပသးဒ်အံၤလီၤ. မ့ၢ်ပပာ်လုၢ်ပာ်ပှ့ၤ ပဟံၣ်ဖိဃီဖိ အတၢ်ရ့လိာ်သးဧါ, မ့ၢ်ပပာ်ဖျါထီၣ် တၢ်အဲၣ်လၢအတီဒီး မၤစၢၤပဟံၣ်ဖိဃီဖိ ဖဲအဝဲသ့ၣ်လိၣ်ဘၣ် တၢ်မၤစၢၤအဆၢကတီၢ်ဧါ. ယဟိဝၤယွၤ သးအိၣ်ပှၤလၢ အပာ်ဖျါထီၣ်တၢ်အဲၣ် လၢအတီန့ၣ်လီၤ.နီၢ်ရူၤသးဒီးနီၢ်နၤဧမံ အဒိအတဲာ်န့ၣ် ဒုးသ့ၣ်နီၣ်ထီၣ်က့ၤပှၤလၢ ပကဘၣ်ပာ်လုၢ်ပာ်ပှ့ၤ ပဟံၣ်ဖိဃီဖိလၢ အအိၣ်ဒီးပှၤန့ၣ်လီၤ ၉. ဘၣ်ဃးဒီးဟံၣ်ဖိဃီဖိန့ၣ် ပမၤလိန့ၢ်တၢ်မနုၤ လၢနီၢ်ရူၤသးဒီးနီၢ်နၤဧမံ အအိၣ်လဲၣ်.၉ နီၢ်ရူၤသးဒီးနီၢ်နၤဧမံန့ၣ် ပတဲလၢအဝဲသ့ၣ် မ့ၢ်ဟံၣ်ဖိဃီဖိကသ့ဧါ. ပှၤတနီၤနီၤတဲဝဲလၢ ဒ်သိးကကဲထီၣ် ဟံၣ်ဖိဃီဖိတဒူၣ်အဂီၢ်န့ၣ် ကဘၣ်အိၣ်ဒီး ဝၤ, မါ, ဖိခွါ, ဖိမုၣ်, ဖံဖုဒီးပှၤလၢအဂၤတဖၣ်လီၤ. ဘၣ်ဆၣ် နီၢ်နၤဧမံဒီးနီၢ်ရူၤသး အဒိအတဲာ်န့ၣ် ဒုးသ့ၣ်ညါပှၤလၢ ယဟိဝၤယွၤအခ့အပှၤတဖၣ် မ့ၢ်ပာ်ဖျါထီၣ်တၢ်အဲၣ်တၢ်ကွံ ဒီးတၢ်သးကညီၤလၢ တဂၤဒီးတဂၤအဖီခိၣ်န့ၣ် ဟံၣ်ဖိဃီဖိမ့ၢ်အိၣ်ထဲစှၤဂၤ သနာ်က့ အဝဲသ့ၣ်ကဲထီၣ်ဟံၣ်ဖိဃီဖိ လၢအပှဲၤဒီးတၢ်သးခုသ့ဝဲလီၤ. မ့ၢ်နပာ်လုၢ်ပာ်ပှ့ၤ နဟံၣ်ဖိဃီဖိဧါ. ဒီးယ့ၣ်ၡူးဒုးသ့ၣ်နီၣ်ထီၣ်က့ၤ အပျဲၢ်အဘီၣ်တဖၣ်လၢ ပဟံၣ်ဖိဃီဖိမ့ၢ်တအိၣ်ဘၣ် သနာ်က့ ခရံာ်ဖိတဖၣ်လၢတၢ်အိၣ်ဖှိၣ်အပူၤန့ၣ် လီၤဂာ်ဒ်ပဟံၣ်ဖိဃီဖိအသိးလီၤ.—မၢ်ကူး ၁၀:၂၉, ၃၀.နီၢ်ရူၤသးဒီးနီၢ်နၤဧမံန့ၣ် မၤစၢၤလိာ်အသး ဒီးဟ့ၣ်ဂံၢ်ဟ့ၣ်ဘါလိာ်အသး ကဒဲကဒဲ၁၀. နီၢ်နၤဧမံ အဲၣ်ဒိးမၤစၢၤဝဲ နီၢ်ရူၤသးဒ်လဲၣ်.၁၀ ပှၤစးထီၣ်ကူးဝဲဘုမုယီၤလၢ လါအ့ဖြ့ၣ်တုၤလီၤလၢလါယူၤန့ၣ်လီၤ. ဖဲန့ၣ်အဆၢကတီၢ် နီၢ်ရူၤသးထၢဝဲ ဘုစဲၤလၢစီၤဘိၤဧး အစံာ်ပျီပူၤန့ၣ်လီၤ. တနွံဘၣ်တနွံ လဲၤပူၤကွံာ်ဝဲဒီး နီၢ်နၤဧမံကဆိကမိၣ်ဝဲထီဘိလၢ မ့ၢ်ယမၤစၢၤ ယဒဲၣ်မုၣ်လၢယအဲၣ်ဘၣ်အီၤတဂၤအံၤ ကသ့လၢကျဲဒ်လဲၣ်န့ၣ်လီၤ. ဖဲအဝဲအိၣ်လၢ ဝ့ၢ်မိၤအးအခါ ဆိကမိၣ်ဝဲလၢ အဃုန့ၢ်နီၢ်ရူၤသးအဝၤ လၢအသီတဂၤန့ၣ်တဘၣ်ဝဲဘၣ်. (ရူၤသး ၁:၁၁-၁၃) ဘၣ်ဆၣ် ခဲအံၤန့ၣ်နီၢ်နၤဧမံ အတၢ်ဆိကမိၣ် တဒ်သိးဒီးလၢညါလၢၤဘၣ်. လၢတၢ်န့ၣ်အဃိ အဝဲစံးဘၣ် နီၢ်ရူၤသးလၢ– “ယဖိမုၣ်ဧၢ, ယကဃုတၢ်အိၣ်ဘှံးလၢနဂီၢ် ဒ်သိးတၢ်ဂ့ၤကဘၣ်နၤန့ၣ်တမ့ၢ်ဘၣ်ဧါ.” (ရူၤသး ၃:၁) ဖဲန့ၣ်အခါ လုၢ်လၢ်အိၣ်ဝဲလၢ မိၢ်ပၢ်တဖၣ်ကဃုန့ၢ်ဝဲ အဖိတဖၣ် အသးသမူတံၤသကိးန့ၣ်လီၤ. နီၢ်နၤဧမံ ပာ်ဝဲနီၢ်ရူၤသး ဒ်အဖိမုၣ်နီၢ်နီၢ်တဂၤအသိးလီၤ. ဒီးအဲၣ်ဒိးဃုန့ၢ်ဝဲ နီၢ်ရူၤသးအ “တၢ်အိၣ်ဘှံး” အလီၢ်လီၤ. တၢ်အံၤအခီပညီမ့ၢ်ဝဲဒၣ် အဝဲအဲၣ်ဒိးဝဲလၢ နီၢ်ရူၤသးကအိၣ်ဒီးအဟံၣ်အဃီ လၢအပှဲၤဒီးတၢ်ကဟုကယာ် ဒီးကန့ၢ်ဘၣ်အဝၤလၢ ကကွၢ်ထွဲအီၤန့ၣ်လီၤ. ဘၣ်ဆၣ် နီၢ်နၤဧမံ ကမၤဝဲဒ်လဲၣ်.၁၁,၁၂. (က)ဖဲနီၢ်နၤဧမံ စံးဝဲလၢစီၤဘိၤဧး မ့ၢ်ဝဲ “ပှၤလၢအပှ့ၤက့ၤတၢ်လၢပဂီၢ်” န့ၣ် အဝဲအဲၣ်ဒိးတဲဝဲ ဘၣ်ဃးဒီးယွၤအတၢ်သိၣ်တၢ်သီ ဖဲလဲၣ်တခါလဲၣ်. (ခ)ဘၣ်ဃးဒီးနီၢ်နၤဧမံ အတၢ်ဟ့ၣ်ကူၣ်န့ၣ် နီၢ်ရူၤသး အၢၣ်လီၤတူၢ်လိာ်ဝဲဒ်လဲၣ်.၁၁ ဖဲနီၢ်ရူၤသး တဲဝဲစီၤဘိၤဧးအဂ့ၢ် အဆိကတၢၢ်တဘျီန့ၣ် နီၢ်နၤဧမံစံးဝဲလၢ– “ပှၤကညီတဂၤန့ၣ် မ့ၢ်ပဘူးပတံၢ်တဂၤ, ပှၤလၢအပှ့ၤက့ၤတၢ်လၢပဂီၢ် ... လီၤ.” (ရူၤသး ၂:၂၀) အဲၣ်ဒိးစံးဝဲ အခီပညီဒ်လဲၣ်. ကစၢ်ယွၤဟ့ၣ်လီၤဝဲပှၤအံၣ်စရ့လးဖိတဖၣ် တၢ်သိၣ်တၢ်သီလၢ အကဲဘျုးလၢ ပှၤလၢအဘၣ်ကီဘၣ်ခဲ ခီဖျိကျိၣ်စ့တၢ်ကီတၢ်ခဲ မ့တမ့ၢ် အဝၤသံဝဲအဃိလီၤ. အဒိ ပှၤမုၣ်ကမဲလၢ အဖိတအိၣ်န့ၣ် အသးကဘၣ်ဒိဝဲဒိၣ်မးလီၤ. ခီဖျိလၢ အစၢၤအသွဲၣ်တအိၣ်ဘၣ်အဃိ အဝၤအမံၤ ကဘၣ်တၢ်မၤဟါမၢ်ကွံာ်အီၤလီၤ. ဒ်သိးပိာ်မုၣ်တဂၤအံၤ အဝၤအမံၤအသၣ် ဒီးအစုလီၢ်ခီၣ်ခိၣ်သု တလီၤမၢ်ကွံာ်တဂ့ၤအဂီၢ် ကစၢ်ယွၤအတၢ်သိၣ်တၢ်သီ ဟ့ၣ်အခွဲးလၢ ပိာ်ခွါလၢအသံတ့ၢ်တဂၤ အဒီပုၢ်ဝဲၢ်ခွါ ဟံးန့ၢ်က့ၤပိာ်မုၣ်လၢ အအိၣ်လီၤတဲာ်တ့ၢ်တဂၤအံၤသ့ဝဲလီၤ.*—၅ မိၤ. ၂၅:၅-၇.၁၂ ခဲအံၤနီၢ်နၤဧမံ ကတဲဘၣ်ဝဲ နီၢ်ရူၤသးလၢ ယတၢ်ကူၣ်ထီၣ်ဖးလီၤ အိၣ်လၢနဂီၢ်ဒ်လဲၣ်န့ၣ်လီၤ. ထံၣ်ကမှံကွၢ်, ဖဲနီၢ်ရူၤသး ဒိကနၣ်ဝဲအမံၤပှၢ်အတၢ်ကတိၤအခါ အမဲာ်ချံကကျိၣ်ထီၣ်ဝဲဒီး ကကမၢကမၣ်ဝဲဒိၣ်မးန့ၣ်လီၤ. သ့ၣ်နီၣ်ထီၣ်က့ၤလၢ ပှၤအံၣ်စရ့လးဖိ အတၢ်သိၣ်တၢ်သီ ဒီးအလုၢ်အလၢ်သ့ၣ်တဖၣ်န့ၣ် မ့ၢ်တၢ်အသီလၢ နီၢ်ရူၤသးအဂီၢ်ဒံးလီၤ. ဘၣ်ဆၣ် ဖဲနီၢ်နၤဧမံ တဲဘၣ်အီၤတၢ်ဂ့ၢ်တၢ်ကျိၤအခါ နီၢ်ရူၤသးဒိကနၣ်ဝဲ လၢတၢ်ပာ်ကဲအပူၤလီၤ. ဘၣ်သ့ၣ်သ့ၣ် နီၢ်နၤဧမံ အတၢ်ဟ့ၣ်ကူၣ်ဟ့ၣ်ဖးန့ၣ် ကဲထီၣ်တၢ်မဲာ်ဆှး ဒီးမၤဘၣ်ဒိ နီၢ်ရူၤသးအလၤကပီၤသ့ဝဲလီၤ. ဘၣ်ဆၣ်သနာ်က့ နီၢ်ရူၤသး အၢၣ်လီၤတူၢ်လိာ်ဝဲ အမံၤပှၢ်အတၢ်ဟ့ၣ်ကူၣ် ဒီးစံးဝဲလၢ– “ကယဲၢ်တၢ်လၢနစံးဘၣ်ယၤခဲလၢာ်န့ၣ် ယကမၤလီၤ.”—ရူၤသး ၃:၅.၁၃. နီၢ်ရူၤသးဒိကနၣ်ဝဲ ပှၤသးပှၢ်အတၢ်ဟ့ၣ်ကူၣ်န့ၣ် ပဒိးန့ၢ်ဘၣ် တၢ်မၤလိလၢအအိၣ်ဒ်လဲၣ်. (ကွၢ်စ့ၢ်ကီး ယိၤဘး ၁၂:၁၂.)၁၃ တဘျီတခီၣ်န့ၣ် ပှၤသးစၢ်တဖၣ် တအဲၣ်ဒိးတူၢ်လိာ်ဝဲ ပှၤသးပှၢ်တဖၣ် မ့တမ့ၢ် ပှၤလၢအတၢ်လဲၤခီဖျိအိၣ်အါန့ၢ်အီၤ အတၢ်ဟ့ၣ်ကူၣ်ဟ့ၣ်ဖးဘၣ်. ဒီးပှၤသးစၢ်သ့ၣ်တဖၣ်န့ၣ် တူၢ်ဘၣ်ဝဲလၢ တၢ်ကီတၢ်ခဲလၢ အဝဲသ့ၣ်လဲၤခီဖျိဘၣ်ဝဲန့ၣ် ပှၤသးပှၢ်နၢ်ပၢၢ်ဝဲတသ့ဘၣ်. နီၢ်ရူၤသး အဒိအတဲာ်လၢအဂ့ၤအံၤ ဒုးသ့ၣ်နီၣ်ထီၣ်က့ၤ ပှၤသးစၢ်တဖၣ်လၢ အဝဲသ့ၣ်မ့ၢ်ဒိကနၣ်ပှၤသးပှၢ်လၢ အအဲၣ်အီၤတဂၤဂၤ အတၢ်ဟ့ၣ်ကူၣ်ဟ့ၣ်ဖးန့ၣ် ကကဲဘျုးလၢအဝဲသ့ၣ်အဂီၢ်လီၤ. (ဖး စံးထီၣ်ပတြၢၤ ၇၁:၁၇, ၁၈ တက့ၢ်.) နီၢ်နၤဧမံ ဟ့ၣ်ကူၣ်ဝဲနီၢ်ရူၤသး လၢကမၤဝဲတၢ်မနုၤလဲၣ်. ဒီးဖဲနီၢ်ရူၤသး မၤပိာ်ထွဲဝဲန့ၣ် ကဲဘျုးလၢအဂီၢ်ဧါ.၁၄. ကြဲၢ်န့ၣ် မ့ၢ်မနုၤလဲၣ်. ဒီးပှၤသူအီၤလၢ တၢ်မနုၤအဂီၢ်လဲၣ်.၁၄ ဖဲမုၢ်ဟါလီၤန့ၣ် နီၢ်ရူၤသးလဲၤလီၤဝဲဆူ ကြဲၢ်ပူၤလီၤ. ပှၤမၤတၢ်ဖိတဖၣ် ဟဲက့ၤစိာ်ဝဲဘုကဒိၣ် လၢကြဲၢ်ပူၤဒ်သိးကတီၢ်ဝဲ ဒီးနီၤဖးဘုဒီးလီၢ်ဘိန့ၣ်လီၤ. ညီနုၢ်ကြဲၢ်န့ၣ်အိၣ်ဝဲလၢ တၢ်လီၢ်ထီၣ်ထီ, ဖဲကလံၤဟဲအူတၢ်ဆူၣ်အလီၢ်န့ၣ်လီၤ. ဒ်သိးပှၤမၤတၢ်ဖိတဖၣ် ကနီၤဖးဝဲဘုဖျၢၣ်လၢအအိၣ်လၢ ဖ့ဒီးလီၢ်ဘိအကျါအဂီၢ်န့ၣ် အဝဲသ့ၣ်သူဝဲနီၣ်ဆဲး မ့တမ့ၢ် နီၣ်တရီာ်တၢ် ဒီးဖှံထီၣ်ဘုလၢ တၢ်ဖးဖီ ဒ်သိးဖ့ဒီးလီၢ်ဘိတဖၣ် ကဒံပိာ်ထွဲကလံၤအခံအဂီၢ်လီၤ.၁၅,၁၆. (က)ဖဲစီၤဘိၤဧး မၤတၢ်ဝံၤအလီၢ်ခံ တၢ်မနုၤမၤအသးလဲၣ်န့ၣ် တဲဖျါထီၣ်တက့ၢ်. (ခ)နီၢ်ရူၤသး မံဝဲလၢအခီၣ်ထံးန့ၣ် စီၤဘိၤဧးသ့ၣ်ညါဝဲဒ်လဲၣ်.၁၅ နီၢ်ရူၤသး ခိးကွၢ်တၢ်လၢအယံၤ တုၤလၢပှၤမၤတၢ်ဖိ မၤတၢ်ဝံၤတစုလီၤ. စီၤဘိၤဧး ကွၢ်ထွဲဝဲအပှၤမၤတၢ်ဖိတဖၣ် မၤတၢ်တုၤလၢအဝဲသ့ၣ် မၤန့ၢ်ဝဲဘုအပူၣ်ဖးဒိၣ်န့ၣ်လီၤ. ဖဲတၢ်မၤဝံၤဝဲအခါ စီၤဘိၤဧးအီၣ်တၢ်ကးကးဝံၤဒီး မံနီၤဝဲလၢဘုအကပၤလီၤ. ဖဲန့ၣ်အခါ ပှၤထူစံာ်ဖိတဖၣ် ကမံအိၣ်ခိးဝဲအဘု ဒ်သိးတၢ်ဘျၣ်သုတဟုၣ် အဘုတဂ့ၤအဂီၢ်န့ၣ်လီၤ. ဒီးနီၢ်ရူၤသးထံၣ်ဝဲလၢ စီၤဘိၤဧး တီၤလီၤအခိၣ်ဒီးမံဝဲလီၤ. အဃိခဲအံၤန့ၣ် တၢ်ဆၢကတီၢ်ဘၣ်လၢ နီၢ်ရူၤသးကမၤဝဲ ဒ်အမံၤပှၢ်ဟ့ၣ်ကူၣ်ဟ့ၣ်ဖးအီၤအသိးန့ၣ်လီၤ.၁၆ နီၢ်ရူၤသး လဲၤဃီၤဝဲဆူ စီၤဘိၤဧးအကပၤကယီကယီ ဒီးအသးဖိကနိးညါ. အဝဲထံၣ်ဘၣ်ဝဲလၢ စီၤဘိၤဧးမံဘၣ်အသးလံ. လၢတၢ်န့ၣ်အဃိ အဝဲစးထီၣ်မၤဝဲဒ် အမံၤပှၢ်ဟ့ၣ်ကူၣ်အီၤအသိးလီၤ. နီၢ်ရူၤသးလဲၤဃီၤလၢအခီၣ်ထံး, အိးထီၣ်ယၣ်တစဲးလၢ စီၤဘိၤဧးအခီၣ်လၣ်လိၤ ဒီးအဝဲမံနီၤဝဲလီၤ. ဒီးအဝဲအိၣ်ခိးဝဲလၢ စီၤဘိၤဧးကပၢၢ်ထီၣ်ဝဲန့ၣ်လီၤ. ခီဖျိလၢ နီၢ်ရူၤသးဘၣ်အိၣ်ခိးတၢ် ယံာ်ထဲအံၤညါအဃိ အဝဲတူၢ်ဘၣ်ဝဲလၢ တၢ်ဆၢကတီၢ်လဲၤတၢ် ဃၢဒ်သိးဒီးချံးန့ၣ်လီၤ. ဖဲဖးဖီမုၢ်န့ၣ် တၢ်ခုၣ်ဝဲအဃိ စီၤဘိၤဧး ပၢၢ်ထီၣ်ဝဲလီၤ. မ့ၢ်လၢတၢ်ဂိၢ်အသးအဃိ ထုးက့ၤအယၣ် ဒ်သိကကးဘၢက့ၤအခီၣ်န့ၣ်လီၤ. ဘၣ်ဆၣ် ဖဲအဝဲထုးက့ၤအယၣ်အခါ အဝဲတူၢ်ဘၣ်ဝဲလၢ ပှၤအိၣ်လၢအခီၣ်ထံး တဂၤဂၤန့ၣ်လီၤ. လံာ်စီဆှံစံးဝဲလၢ “ကွၢ်ကွၢ်, ပိာ်မုၣ်တဂၤမံလီၤလၢ အခီၣ်ထံးန့ၣ်လီၤ.” —ရူၤသး ၃:၈.၁၇. ပှၤတနီၤလၢအစံးဝဲလၢနီၢ်ရူၤသး အတၢ်ကတိၤဒီး အတၢ်ဟူးတၢ်ဂဲၤ မ့ၢ်တၢ်လၢအတကြၢးတဘၣ်ဝဲန့ၣ် အဝဲသ့ၣ်ကွၢ်ကပာ်ကွံာ်ဝဲ တၢ်ဂ့ၢ်မနုၤခံမံၤလဲၣ်.၁၇ စီၤဘိၤဧး သံကွၢ်နီၢ်ရူၤသးလၢ “နမ့ၢ်မတၤတဂၤလဲၣ်” ဒီးဘၣ်သ့ၣ်သ့ၣ် ဖဲနီၢ်ရူၤသး စံးဆၢက့ၤအီၤအဆၢကတီၢ် အကလုၢ်ကနိးဝဲလီၤ. အဝဲစံးဝဲလၢ “ယမ့ၢ်နကုၢ်ပိာ်မုၣ် နီၢ်ရူၤသးလီၤ. ဒါလီၤနယၣ်လၢယဖီခိၣ်န့ၣ်တက့ၢ်. အဂ့ၢ်ဒ်အံၤ, နမ့ၢ်ပှၤကြၢးပှ့ၤက့ၤတၢ်တဂၤလီၤ.” (ရူၤသး ၃:၉) ပှၤလၢအဃု သ့ၣ်ညါလံာ်စီဆှံတနီၤန့ၣ် စံးဝဲလၢနီၢ်ရူၤသး အတၢ်ကတိၤဒီး အတၢ်ဟူးတၢ်ဂဲၤအံၤန့ၣ် ဖျါလၢအကွဲမုာ်ဝဲ စီၤဘိၤဧးလၢ ကမံဃုာ်ဒီးအီၤန့ၣ်လီၤ. ဘၣ်ဆၣ် အဝဲသ့ၣ်အတၢ်ထံၣ်န့ၣ် တဘၣ်ဝဲလ့ၤတက့ၤဘၣ်. ခီဖျိလၢ အဝဲသ့ၣ်ကွၢ်ကပာ်ဝဲ တၢ်ဂ့ၢ်ခံမံၤအံၤအဃိလီၤ. တၢတမံၤန့ၣ် နီၢ်ရူၤသး ကမၤဝဲဒ်လုၢ်လၢ် လၢညါအိၣ်ဝဲအသိးန့ၣ်လီၤ. လုၢ်လၢ်လၢညါတဖၣ်န့ၣ် လီၤဆီလိာ်အသးဒီး လုၢ်လၢ်လၢမုၢ်မဆါတနံၤအံၤလီၤ. လၢတၢ်န့ၣ်အဃိ ပတကြၢးဆိကမိၣ်လၢ နီၢ်ရူၤသး မၤတၢ်လၢအလီၤရၢၢ်လီၤစၢၢ်ဘၣ်. ခံမံၤတမံၤန့ၣ် စီၤဘိၤဧး အတၢ်ကတိၤန့ၣ် ပာ်ဖျါန့ၢ်ပှၤလၢ နီၢ်ရူၤသးမ့ၢ်ပိာ်မုၣ်တဂၤလၢ အိၣ်ဒီးလုၢ်လၢ်သကဲာ်ပဝးလၢအဂ့ၤ ဒီးမ့ၢ်ပှၤတဂၤလၢ အလီၤစံးပတြၢၤန့ၣ်လီၤ.ဖဲနီၢ်ရူၤသးလဲၤလၢ စီၤဘိၤဧးအိၣ်အခါန့ၣ် အဝဲအိၣ်ဒီးတၢ်ပာ်သူၣ်ပာ်သး လၢအကဆှီဒီး တဃုထဲအနီၢ်ကစၢ်အဘျုးဘၣ်၁၈. ဒ်သိးနီၢ်ရူၤသး အသးကမုာ်ထီၣ်က့ၤအဂီၢ်န့ၣ် စီၤဘိၤဧး တဲအီၤတၢ်မနုၤလဲၣ်. ဒီးနီၢ်ရူၤသးပာ်ဖျါထီၣ် တၢ်အဲၣ်လၢအတီန့ၣ် တၢ်ဂ့ၢ်မနုၤခံမံၤ ပာ်ဖျါထီၣ်ဝဲလဲၣ်.၁၈ ခီဖျိလၢစီၤဘိၤဧး တဲဆၢက့ၤအီၤလၢ တၢ်ကတိၤကပုာ်လုးကဖီလီအဃိ နီၢ်ရူၤသး အသးကမုာ်ထီၣ်က့ၤဝဲလီၤ. ဒီးစီၤဘိၤဧး စံးဝဲလၢ “ယဖိမုၣ်ဧၢ, မ်နဘၣ်တၢ်ဆိၣ်ဂ့ၤလၢယွၤတက့ၢ်. နမၤဘျုးမၤဖှိၣ်တၢ်လၢအခံကတၢၢ် ဂ့ၤန့ၢ်လၢအခီၣ်ထံးန့ၣ်တက့ၢ်လီၤ. အဂ့ၢ်ဒ်အံၤ, ပှၤဖှီၣ်မ့ၢ်ဂ့ၤ, ပှၤထူးပှၤတီၤမ့ၢ်ဂ့ၤ, နတပိာ်ဘၣ်ဖိၣ်သၣ်ခွါအခံဘၣ်.” (ရူၤသး ၃:၁၀) ဖဲစီၤဘိၤဧး စံးဝဲလၢ “နမၤဘျုးမၤဖှိၣ်တၢ်လၢ ... အခီၣ်ထံး” န့ၣ်အဲၣ်ဒိးစံးဝဲတၢ်မနုၤလဲၣ်. အဲၣ်ဒိးစံးဝဲ ဖဲနီၢ်ရူၤသးပာ်ဖျါထီၣ် တၢ်အဲၣ်လၢအတီ ခီဖျိလၢအဝဲဟဲက့ၤပိာ်ဝဲ နီၢ်နၤဧမံအခံလၢအံၣ်စရ့လးထံကီၢ် ဒီးကွၢ်ထွဲဝဲအမံၤပှၢ်ဂ့ၤဂ့ၤန့ၣ်လီၤ. စီၤဘိၤဧး စံးကဒီးဝဲလၢ “နမၤဘျုးမၤဖှိၣ်တၢ်လၢ အခံကတၢၢ်” န့ၣ်အဲၣ်ဒိးစံးဝဲ တၢ်လၢနီၢ်ရူၤသး မၤဝဲခဲအံၤန့ၣ်လီၤ. အဒိ စီၤဘိၤဧး သ့ၣ်ညါဝဲလၢနီၢ်ရူၤသး မ့ၢ်ပိာ်မုၣ်လၢအဒိၣ်တၢ်ဂ့ၤ ဒီးအသးစၢ်ဒံးဝဲအဃိ ကဃုန့ၢ်အဝၤလၢ အကဲဒိၣ်မ့ၢ်ဂ့ၤ အဖှီၣ်မ့ၢ်ဂ့ၤ လၢအသးစၢ်န့ၢ်အီၤန့ၣ်ညီဝဲလီၤ. နီၢ်ရူၤသး မၤဘျုးဝဲနီၢ်နၤဧမံ တကးဒံးဘၣ်အမဲာ်ညါ အဝဲအဲၣ်ဒိးမၤဘျုးစ့ၢ်ကီး အမံၤပှၢ်ပိာ်ခွါလၢအသံတ့ၢ်တဂၤ ဒ်သိးအမံၤ သုတဟါမၢ်ကွံာ်တဂ့ၤအဂီၢ်လီၤ. ခီဖျိလၢ နီၢ်ရူၤသးပာ်ဖျါထီၣ်လၢ အတအဲၣ်လီၤထဲ အနီၢ်ကစၢ်သးအဃိ ပဆိကမိၣ်ကွၢ်သ့လၢ စီၤဘိၤဧးကဘၣ်သူၣ်ဘၣ်သးဝဲ နီၢ်ရူၤသးထဲလဲၣ်န့ၣ်လီၤ.၁၉,၂၀. (က)ဘၣ်မနုၤအဃိ စီၤဘိၤဧး တဖျီအသးဒီး နီၢ်ရူၤသးတဘျီဃီလဲၣ်. (ခ)စီၤဘိၤဧး ပာ်ဖျါထီၣ်တၢ်သးကညီၤလၢ နီၢ်ရူၤသးအဖီခိၣ်ဒ်လဲၣ်, ဒီးဘၣ်ဃးဒီး နီၢ်ရူၤသးအသူးသ့ၣ်လၤကပီၤန့ၣ် စီၤဘိၤဧးဒီသဒၢဝဲဒ်လဲၣ်.၁၉ စီၤဘိၤဧးစံးကဒီးဝဲလၢ– “ခဲကနံၣ်အံၤ နီၢ်ရူၤသးဧၢ, ဘၣ်ယိၣ်တၢ်တဂ့ၤ. ကယဲၢ်တၢ်လၢနစံးဘၣ်ယၤခဲလၢာ်န့ၣ် ယကမၤယဲလီၤ. အဂ့ၢ်ဒ်အံၤ, ပှၤဝ့ၢ်ဖိကိးဂၤသ့ၣ်ညါလၢ နမ့ၢ်ပိာ်မုၣ်လၢအဂ့ၤအဝါတဂၤလီၤ.” (ရူၤသး ၃:၁၁, ခ့ခါစှီၤကျိာ်) စီၤဘိၤဧး သးအိၣ်ဖျီအသး ဒီးနီၢ်ရူၤသးန့ၣ်လီၤ. နီၢ်ရူၤသးဃ့ဝဲလၢ စီၤဘိၤဧးကပှ့ၤက့ၤအီၤန့ၣ် ဘၣ်သ့ၣ်သ့ၣ် တမ့ၢ်တၢ်လီၤကမၢကမၣ်လၢ စီၤဘိၤဧးအဂီၢ်ဘၣ်. ဘၣ်ဆၣ် စီၤဘိၤဧးမ့ၢ်ပှၤလၢ အတီအလိၤတဂၤအဃိ တမၤဝဲဖဲဒၣ်အသးဘၣ်. အဝဲတဲဘၣ်နီၢ်ရူၤသးလၢ ပှၤလၢအကြၢးပှ့ၤက့ၤနၤလၢယမဲာ်ညါန့ၣ် အိၣ်ဝဲတဂၤလီၤ. ဒီးပှၤတဂၤန့ၣ်မ့ၢ်ဝဲ နီၢ်နၤဧမံအဝၤအဘူးအတံၢ် လၢအဘူးကတၢၢ်တဂၤန့ၣ်လီၤ. စီၤဘိၤဧးကလဲၤသံကွၢ်ဝဲ ပှၤတဂၤအံၤလၢ မ့ၢ်နအဲၣ်ဒိးဖျီနသးဒီး နီၢ်ရူၤသးစ့ၢ်ကီးဧါန့ၣ်လီၤ.ခီဖျိလၢ နီၢ်ရူၤသးရ့ဒီးပှၤဂၤလၢ တၢ်ယူးယီၣ်ပာ်ကဲ ဒီးလၢတၢ်သးကညီၤပူၤအဃိ အဝဲဒိးန့ၢ်ဘၣ်ဝဲ မံၤဂ့ၤသၣ်ဂ့ၤန့ၣ်လီၤ၂၀ စီၤဘိၤဧး မၢဝဲနီၢ်ရူၤသး မံလီၤက့ၤဝဲလီၤ. ဒီးဖဲဂီၤခီတၢ်ကပီၤထီၣ်ဝဲ သူလ့သူလ့အဆၢကတီၢ်န့ၣ် စီၤဘိၤဧးမၢဝဲ နီၢ်ရူၤသးက့ၤဆူဟံၣ်န့ၣ်လီၤ. စီၤဘိၤဧးမၤဝဲဒ်အံၤန့ၣ် မ့ၢ်လၢအဝဲအဲၣ်ဒိးဒီသဒၢ လီၤအနီၢ်ကစၢ်အသး ဒီးနီၢ်ရူၤသး အသူးသ့ၣ်လၤကပီၤန့ၣ်လီၤ. ပှၤဂၤမ့ၢ်ထံၣ်လၢ အဝဲသ့ၣ်အိၣ်ဝဲထဲ ခံဂၤဒ်အံၤန့ၣ် ပှၤကဆိကမိၣ်ကမၣ်ဘၣ်လၢ အဝဲသ့ၣ်မံဃုာ်လိာ်သးန့ၣ်လီၤ. ဒီးနီၢ်ရူၤသး မံၤနီၤကဒါက့ၤလၢ စီၤဘိၤဧးအခီၣ်အကပၤ လၢတၢ်သူၣ်မံသးမုာ်အပူၤ မ့ၢ်လၢစီၤဘိၤဧး အၢၣ်လီၤတူၢ်လိာ်ဝဲ အတၢ်ဃ့သကွံၢ်ကညးလၢ တၢ်သးအိၣ်အပူၤန့ၣ်လီၤ. ဖဲဂီၤခီတၢ်ကပီၤထီၣ်ဝဲ သူလ့သူလ့အဆၢကတီၢ်န့ၣ် နီၢ်ရူၤသးဂဲၤဆၢထၢၣ် ဒ်သိးကက့ၤကဒါက့ၤဆူဟံၣ်အဂီၢ်လီၤ. ဒီးစီၤဘိၤဧး ဟံးန့ၢ်ဝဲနီၢ်ရူၤသးအဆ့ကၤလၢၤ ဒီးပၢနုာ်ဝဲဘုဒ်သိး ကက့ၤစိာ်ဝဲအဂီၢ်စ့ၢ်ကီးလီၤ. တၢ်န့ၣ်အလီၢ်ခံ နီၢ်ရူၤသး က့ၤကဒါက့ၤဆူအဟံၣ် လၢဝ့ၢ်ဘ့ၤသလ့ဃ့ၣ်အပူၤန့ၣ်လီၤ.—ဖး ရူၤသး ၃:၁၃-၁၅ တက့ၢ်.၂၁. ဘၣ်မနုၤအဃိ ပှၤအါဂၤသ့ၣ်ညါဝဲလၢ နီၢ်ရူၤသးမ့ၢ် “ပိာ်မုၣ်အဂ့ၤအဝါ” တဂၤန့ၣ်လဲၣ်. ဒီးပကွၢ်လိမၤဒိး နီၢ်ရူၤသး အဒိအတဲာ်ကသ့ဒ်လဲၣ်.၂၁ ဖဲနီၢ်ရူၤသး ဆိကမိၣ်ထီၣ်က့ၤ စီၤဘိၤဧးစံးပတြၢၤအီၤအခါ အဝဲကပှဲၤဝဲဒီး တၢ်သူၣ်မံသးမုာ်န့ၣ်လီၤ. စီၤဘိၤဧး တဲဝဲလၢပှၤအါဂၤသ့ၣ်ညါဝဲလၢ နီၢ်ရူၤသးမ့ၢ် “ပိာ်မုၣ်လၢအဂ့ၤအဝါတဂၤ” န့ၣ်လီၤ. ခီဖျိလၢနီၢ်ရူၤသး အိၣ်ဒီးတၢ်သးဆူၣ်လၢ ကမၤလိအါထီၣ် ယဟိဝၤယွၤအဂ့ၢ် ဒီးမၤကစၢ်ယွၤအတၢ်မၤအဃိ ပှၤအါဂၤထံၣ်အီၤဒ် ပိာ်မုၣ်လၢအဂ့ၤတဂၤန့ၣ်လီၤ. တကးဒံးဘၣ် အဝဲပာ်ဖျါထီၣ်တၢ်သးကညီၤ လၢနီၢ်နၤဧမံဒီးအပှၤကလုာ်အဖီခိၣ်လီၤ. ဒီးနီၢ်ရူၤသး သးအိၣ်ဆီတလဲအတၢ်အိၣ်မူ အကျိၤအကျဲဒီးအလုၢ်အလၢ်တဖၣ် ဒ်သိးကလီၤပလိာ်လိာ်အသးဒီး ပှၤအံၣ်စရ့လးဖိ အတၢ်အိၣ်သးန့ၣ်လီၤ. ပကွၢ်လိမၤဒိး နီၢ်ရူၤသးအဒိအတဲာ်သ့ဝဲလီၤ. ပမ့ၢ်အဲၣ်ဒိးကွၢ်လိအီၤန့ၣ် ပကဘၣ်ပာ်ဖျါထီၣ် လၢပပာ်ကဲ ပှၤဂၤအလုၢ်အလၢ်န့ၣ်လီၤ. ပမ့ၢ်မၤဒ်န့ၣ်န့ၣ် ပှၤဂၤကထံၣ်ပှၤ ဒ်ပမ့ၢ်ပှၤလၢအဂ့ၤတဂၤစ့ၢ်ကီးလီၤ.၂၂,၂၃. (က)ဘုမုယီၤဃုနီၣ်ဃီၣ်လၢ စီၤဘိၤဧးဟ့ၣ်လီၤဝဲနီၢ်ရူၤသးန့ၣ် ဘၣ်သ့ၣ်သ့ၣ် ကအဲၣ်ဒိးစံးဝဲအခီပညီဒ်လဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်.) (ခ)နီၢ်နၤဧမံ ဟ့ၣ်ကူၣ်ဝဲနီၢ်ရူၤသး လၢအဝဲကမၤတၢ်မနုၤလဲၣ်.၂၂ ဖဲနီၢ်ရူၤသး ဟဲက့ၤတုၤလၢဟံၣ်အခါ အမံၤပှၢ်သံကွၢ်အီၤလၢ “ယဖိမုၣ်ဧၢ, တၢ်မၤအသးဒီးနၤဒ်လဲၣ်.” နီၢ်နၤဧမံ အဲၣ်ဒိးသ့ၣ်ညါဝဲလၢ မ့ၢ်နီၢ်ရူၤသးအိၣ်ဒီးတၢ်မုၢ်လၢ်လၢ ကဖျီဘၣ်အသး လၢအသီတဘျီဒံးဧါ မ့တမ့ၢ် အဝဲကဘၣ်ဆဲးအိၣ်မူ ဒ်ပှၤမုၣ်ကမဲတဂၤ တစိၤလၢအသးဧါ. တဘျီဃီန့ၣ် နီၢ်ရူၤသးတဲဘၣ် အမံၤပှၢ်လၢ တၢ်မၤအသးဒီးအီၤခဲလၢာ်န့ၣ်လီၤ. ဒီးနီၢ်ရူၤသး ဒုးနဲၣ်ဝဲဘုလၢ စီၤဘိၤဧး ဟ့ၣ်ယုၢ်ဝဲနီၢ်နၤဧမံန့ၣ်လီၤ.*—ရူၤသး ၃:၁၆,၁၇, ခ့ခါစှီၤကျိာ်.၂၃ နံၤအဝဲအံၤ နီၢ်နၤဧမံ ဟ့ၣ်ကူၣ်ဝဲနီၢ်ရူၤသးလၢ ကအိၣ်လၢဟံၣ်ဒီး တဘၣ်လဲၤထၢ ဘုစဲၤလၢစံာ်ပျီပူၤတဂ့ၤန့ၣ်လီၤ. ဘၣ်ဃးဒီးစီၤဘိၤဧးအဂ့ၢ်န့ၣ် နီၢ်နၤဧမံစံးဘၣ် နီၢ်ရူၤသးလၢ– “ပှၤကညီတဂၤန့ၣ် တအိၣ်ဘှံးဘၣ်တုၤ အမၤဝံၤတၢ်တမံၤအံၤ လၢခဲမုၢ်ဆါအံၤဘၣ်လီၤ.”—ရူၤသး ၃:၁၈၂၄,၂၅. (က)စီၤဘိၤဧး မ့ၢ်ပှၤလၢအဂ့ၤတဂၤ ဒီးတမ့ၢ်ပှၤလၢ အအဲၣ်လီၤထဲအနီၢ်ကစၢ်အသးန့ၣ် ပသ့ၣ်ညါဘၣ်ဒ်လဲၣ်. (ခ)နီၢ်ရူၤသးဒိးန့ၢ်ဘၣ် တၢ်ဆိၣ်ဂ့ၤ လၢကျဲဒ်လဲၣ်.၂၄ ဒ်နီၢ်နၤဧမံ တဲဝဲအသိးန့ၣ် ဘၣ်ဝဲသပှၢ်ကတၢၢ်လီၤ. စီၤဘိၤဧးလဲၤဝဲလၢ ဝ့ၢ်အတြဲၤ ဖဲပှၤသူၣ်က့သးပှၢ်တဖၣ် ညီနုၢ်ဆ့ၣ်နီၤအိၣ်ခိးတၢ်အလီၢ်န့ၣ်လီၤ. ဒီးဖဲတၢ်လီၢ်အဝဲန့ၣ် စီၤဘိၤဧးအိၣ်ခိးကွၢ်ဝဲ နီၢ်နၤဧမံအဘူးအတံၢ်လၢ အဘူးကတၢၢ်ဒီးအီၤတဂၤန့ၣ်လီၤ. ဖဲစီၤဘိၤဧး ထံၣ်ဘၣ်ဝဲပှၤလၢ အဘူးကတၢၢ်ဒီး နီၢ်နၤဧမံတဂၤအခါ အဝဲသံကွၢ်ဝဲလၢ မ့ၢ်နကဖျီနသးဒီး နီၢ်ရူၤသးဧါ. ဘၣ်ဆၣ်သနာ်က့ ပိာ်ခွါတဂၤအံၤ ဘၣ်ယိၣ်ဝဲလၢ အတၢ်န့ၢ်သါကၡူကွံာ်ဝဲအဃိ တအၢၣ်လီၤတူၢ်လိာ်ဝဲလၢ အကဖျီအသးဒီး နီၢ်ရူၤသးဘၣ်. လၢတၢ်န့ၣ်အဃိ စီၤဘိၤဧးအၢၣ်လီၤဝဲလၢ ပှၤခဲလၢာ်အမဲာ်ညါ လၢအဝဲကကဲ ပှၤလၢအကပှ့ၤက့ၤတၢ်န့ၣ်လီၤ. တကးဒံးဘၣ် စီၤဘိၤဧး အၢၣ်လီၤဝဲလၢ အဝဲကပှ့ၤက့ၤဝဲနီၢ်နၤဧးမံအဝၤ စီၤအလံၤမ့လ့း အတၢ်စုလီၢ်ခီၣ်ခိၣ် ဒီးဖျီအသးဒီးနီၢ်ရူၤသး လၢအမ့ၢ်စီၤမၤဃလိၣ်အမါန့ၣ်လီၤ. ဒီးစီၤဘိၤဧးစံးဝဲလၢ “ယကဒုးဂဲၤဆၢထၢၣ်ပှၤသံတဂၤ အမံၤလၢအတၢ်န့ၢ်သါအဖီခိၣ်” န့ၣ်လီၤ. (ရူၤသး ၄:၁-၁၀) စီၤဘိၤဧး မ့ၢ်ပှၤလၢအဂ့ၤတဂၤ ဒီးတမ့ၢ်ပှၤလၢ အအဲၣ်လီၤထဲအနီၢ်ကစၢ်အသးဘၣ်.၂၅ စီၤဘိၤဧး ဖျီအသးဒီးနီၢ်ရူၤသးဝံၤအလီၢ်ခံ လံာ်စီဆှံစံးဝဲလၢ “ယွၤဆိၣ်ဂ့ၤနီၢ်ရူၤသး ဒီးအဝဲဒၣ်ဒၢထီၣ်ဝဲ” လီၤ. ပှၤပိာ်မုၣ်လၢ ဝ့ၢ်ဘ့ၤသလ့ဃ့ၣ်အပူၤန့ၣ် ဆိၣ်ဂ့ၤဝဲနီၢ်နၤဧမံ ဒီးပတြၢၤဝဲနီၢ်ရူၤသးဒီးစံးဝဲလၢ နီၢ်နၤဧမံမ့ၢ်အိၣ်ဒီးအဖိခွါနွံဂၤ ဘၣ်ဆၣ် အလုၢ်အပှ့ၤတဒိၣ် ထဲသိးဒီးနီၢ်ရူၤသးဘၣ်. လၢခံန့ၣ်ပသ့ၣ်ညါဘၣ်လၢ နီၢ်ရူၤသးအဖိခွါန့ၣ် ကဲထီၣ်ဝဲစီၤဒၤဝံးအဖုဖးဒိၣ်န့ၣ်လီၤ. (ရူၤသး ၄:၁၁-၂၂, ခ့ခါစှီၤကျိာ်) ဒီးယ့ၣ်ၡူးဟဲလီၤစၢၤလီၤသွဲၣ်လၢ စီၤဒၤဝံးန့ၣ်လီၤ.—မး. ၁:၁.*မ့းၡံအၤ ဟဲလီၤစၢၤလီၤသွဲၣ်လၢ နီၢ်ရူၤသးအအိၣ်န့ၣ် မ့ၢ်တၢ်ဆိၣ်ဂ့ၤလၢ အဟဲခီဖျိလၢ ယဟိဝၤယွၤအအိၣ်န့ၣ်လီၤ၂၆. နီၢ်ရူၤသးဒီးနီၢ်နၤဧမံ အဒိအတဲာ်န့ၣ် ဒုးသ့ၣ်ညါပှၤတၢ်မနုၤလဲၣ်.၂၆ နီၢ်ရူၤသးဒိးန့ၢ်ဘၣ် တၢ်ဆိၣ်ဂ့ၤတကးဒံးဘၣ် နီၢ်နၤဧမံစ့ၢ်ကီးဒိးန့ၢ်ဘၣ် တၢ်ဆိၣ်ဂ့ၤ ခီဖျိလၢ အဝဲကွၢ်စၢၤဘၣ်ဝဲနီၢ်ရူၤသးအဖိအဃိလီၤ. ပိာ်မုၣ်ခံဂၤအံၤ အဒိအတဲာ်န့ၣ် ဒုးသ့ၣ်ညါပှၤလၢ ယဟိဝၤယွၤဘၣ်သူၣ်ဘၣ်သးဝဲ ပှၤလၢအမၤအတၢ်မၤလၢ တၢ်သးတီအပူၤ ဒီးအသးအိၣ်ဖံးတၢ်မၤတၢ်လၢ အပတီၢ်ဖုၣ်ဒ်သိး ကအံးထွဲကွၢ်ထွဲဝဲ အဟံၣ်ဖိဃီဖိအဂီၢ်န့ၣ်လီၤ. ပှၤလၢအမၤတၢ်တီတီလိၤလိၤ ဒ်သိးဒီးစီၤဘိၤဧး, နီၢ်နၤဧမံဒီးနီၢ်ရူၤသးန့ၣ် ယဟိဝၤယွၤ ကဟ့ၣ်လီၤအဝဲသ့ၣ်ခိၣ်ဖး သပှၢ်ကတၢၢ်န့ၣ်လီၤ.၁,၂. (က)ဖဲနီၢ်ဃးနၤ ကတဲၤကတီၤထီၣ်အသး လၢအကလဲၤတၢ်အခါ ဘၣ်မနုၤအဃိ အဝဲပှဲၤဒီးတၢ်သူၣ်အုးသးအုးလဲၣ်. (ခ)ဘၣ်ဃးဒီးနီၢ်ဃးနၤ အတၢ်လဲၤခီဖျိန့ၣ် ပမၤလိန့ၢ်တၢ်မနုၤလၢအအိၣ်လဲၣ်.နီၢ်ဃးနၤ ဘၣ်ကတဲာ်ကတီၤထီၣ်ဝဲတၢ်အါမး လၢတၢ်လဲၤတၢ်က့ၤတဘျီအံၤအဂီၢ်လီၤ. ဒီးအဝဲဂုာ်ကျဲးစၢး သးပ့ၤနီၣ်ကွံာ်ဝဲတၢ်ကီတၢ်ခဲလၢ အကွၢ်ဆၢၣ်မဲာ်ဘၣ်ဝဲတဖၣ်လီၤ. စီၤအ့လကါနၤ လၢအမ့ၢ်နီၢ်ဃးနၤအဝၤန့ၣ် လဲၤကိးဝဲအဟံၣ်ဖိဃီဖိ လၢဝ့ၢ်ၡံလိၤ တနံၣ်တဘျီ ဒ်သိးကဘူၣ်ထီၣ်ဘါထီၣ်ဝဲ ယဟိဝၤယွၤအဂီၢ်လီၤ. ဖဲတၢ်ခွဲးတၢ်ယာ်အံၤဟဲတုၤဝဲအခါ ယဟိဝၤယွၤ အဲၣ်ဒိးဝဲလၢဟံၣ်ဖိဃီဖိတဖၣ်အံၤ ကပှဲၤဝဲဒီးတၢ်သူၣ်ဖှံသးညီန့ၣ်လီၤ. (ဖး ၅ မိၤၡ့ ၁၆:၁၅ တက့ၢ်.) စးထီၣ်လၢနီၢ်ဃးနၤမ့ၢ်ဒံးဖိသၣ် ဒီးတုၤလီၤလၢအနီၢ်ဒိၣ်ထီၣ်တစုန့ၣ် ဖဲမူးပွဲအံၤဘၣ်ဝဲအခါ အဝဲပှဲၤဝဲဒီးတၢ်သးခုထီဘိလီၤ. ဘၣ်ဆၣ် လၢတယံာ်တမီၢ်အတီၢ်ပူၤန့ၣ် အတၢ်အိၣ်သးဆီတလဲဝဲလီၤ.၂ နီၢ်ဃးနၤဒိးန့ၢ်ဘၣ်အဝၤလၢ အအဲၣ်အီၤအဃိ မ့ၢ်တၢ်ဆိၣ်ဂ့ၤလၢအဂီၢ်လီၤ. ဘၣ်ဆၣ် စီၤအ့လကါနၤ အမါအိၣ်ဒံးတဂၤလၢ အမံၤမ့ၢ်နီၢ်ပနံးနၤန့ၣ်လီၤ. နီၢ်ပနံးနၤန့ၣ် ဂုာ်ကျဲးစၢးမၤဆါ နီၢ်ဃးနၤအသးထီဘိလီၤ. ဖဲမူးပွဲဘၣ်ဝဲတနံၣ်တဘျီအဆၢကတီၢ်ဒၣ်လဲာ် နီၢ်ပနံးနၤဂုာ်ကျဲးစၢးဝဲ ဒ်သိးကမၤဘၣ်ဒိဝဲ နီၢ်ဃးနၤအသးန့ၣ်လီၤ. မၤဘၣ်ဒိဝဲအသးဒ်လဲၣ်. ဒီးဖဲနီၢ်ဃးနၤ တူၢ်ဝဲတပှဲၤလၢၤအခါ အတၢ်နာ်လၢ ယဟိဝၤယွၤအဖီခိၣ် မၤစၢၤအီၤဒ်လဲၣ်. နၤစ့ၢ်ကီး နမ့ၢ်ကွၢ်ဆၢၣ်မဲာ်ဘၣ် တၢ်ကီတၢ်ခဲလၢ အမၤလီၤစှၤနတၢ်သူၣ်ဖှံသးညီန့ၣ် နီၢ်ဃးနၤအတၢ်လဲၤခီဖျိ ကဲထီၣ်တၢ်ဟ့ၣ်ဂံၢ်ဟ့ၣ်ဘါလၢနဂီၢ်သ့ဝဲလီၤ.၃,၄. တၢ်ဂ့ၢ်ကီဖးဒိၣ်ခံမံၤလၢ နီၢ်ဃးနၤကွၢ်ဆၢၣ်မဲာ်ဘၣ်ဝဲန့ၣ် မ့ၢ်မနုၤလဲၣ်, ဒီးတၢ်ဂ့ၢ်ကီတခါစုာ်စုာ် လၢအဝဲသဂၢၢ်ဘၣ်ဝဲန့ၣ် ဘၣ်မနုၤအဃိ ကဲထီၣ်တၢ်မၤကွၢ်လၢအဂီၢ်လဲၣ်.၃ လံာ်စီဆှံပာ်ဖျါထီၣ်ဝဲလၢ နီၢ်ဃးနၤကွၢ်ဆၢၣ်မဲာ်ဘၣ်ဝဲ တၢ်ကီတၢ်ခဲဖးဒိၣ်ခံမံၤလီၤ. တၢတမံၤန့ၣ် နီၢ်ဃးနၤ အဝၤစီၤအ့လကါနၤ အိၣ်ဒီးအမါလၢအဂၤတဂၤလၢအမ့ၢ် နီၢ်ပနံးနၤလီၤ. ဒီးအဝဲသးဟ့ဝဲ နီၢ်ဃးနၤ တကးဒံးဘၣ် ဒုၣ်ဒွဲၣ်စံးအၢအီၤထီဘိလီၤ. ခံမံၤတမံၤန့ၣ် ခီဖျိလၢနီၢ်ဃးနၤ မ့ၢ်ပှၤတူာ်ဖိအဃိလီၤ. ပိာ်မုၣ်တဖၣ်လၢအသးလီအဖိ ဒီးအဖိမ့ၢ်တအိၣ်ဘၣ်န့ၣ် အဝဲသ့ၣ်အိၣ်ဒီးတၢ်ဒိသူၣ်ဒိသးလၢ နီၢ်ဃးနၤအဖီခိၣ်သ့ဝဲလီၤ. ဘၣ်ဆၣ် ဖဲနီၢ်ဃးနၤအစိၤ ပိာ်မုၣ်တဂၤလၢ အမ့ၢ်ပှၤတူာ်ဖိန့ၣ် ကတူၢ်ဘၣ်ဝဲတၢ်သူၣ်အုးသးအုး ဒီးတၢ်သူၣ်ကိၢ်သးဂီၤနးမးလီၤ. ဟံၣ်ဖိဃီဖိတဒူၣ်စုာ်စုာ်န့ၣ် မုၢ်လၢ်ဝဲလၢအဝဲသ့ၣ်ကအိၣ်ဒီးအဖိ ဒ်သိးအဝဲသ့ၣ်အမံၤအသၣ် သုတလီၤမၢ်ကွံာ်တဂ့ၤအဂီၢ်န့ၣ်လီၤ. လၢတၢ်န့ၣ်အဃိ ပိာ်မုၣ်လၢ အစၢၤလီၤတူာ်တဖၣ်န့ၣ် ကတူၢ်ဘၣ်ဝဲပှၤဂၤအတၢ်ဒုၣ်ဒွဲၣ်စံးအၢ ဒီးမ့ၢ်တၢ်လၢအလီၤမဲာ်ဆှးဒိၣ်မးလီၤ.၄ နီၢ်ဃးနၤအဖိမ့ၢ်တအိၣ်ဘၣ်ဆၣ် မ့တမ့ၢ်လၢ နီၢ်ပနံးနၤအဃိန့ၣ် ဘၣ်သ့ၣ်သ့ၣ် အဝဲပၢၤဃာ်အတၢ်တူၢ်ဘၣ်ကန့ၢ်ဝဲလီၤ. ဝၤတဂၤမ့ၢ်ဟံးန့ၢ်အမါအါန့ၢ်ဒံးတဂၤန့ၣ် တၢ်ကီတၢ်ခဲအိၣ်ထီၣ်ဝဲလၢ အဟံၣ်ဖိဃီဖိအပူၤသ့ဝဲလီၤ. ခီဖျိလၢအမါတဖၣ်န့ၣ် ကပြၢလိာ်အသး, ထီဒါလိာ်အသးဒီး မၤဆဲးအဲးလိာ်အသးန့ၣ်လီၤ. တၢ်န့ၢ်မါအါဂၤန့ၣ် တလီၤပလိာ်လိာ်အသး ဒီးကစၢ်ယွၤအတၢ်သိၣ်တၢ်သီ လၢအဟ့ၣ်လီၤဝဲလၢဧ့ၤဒ့ၣ်တၤသၣ်အလီၢ်ပူၤဘၣ်. ဖဲန့ၣ်အခါ ကစၢ်ယွၤဟ့ၣ်လီၤဝဲ ပိာ်ခွါအမါထဲတဂၤဧိၤလီၤ. (၁ မိၤ. ၂:၂၄) ပမ့ၢ်ကွၢ်လၢ စီၤအ့လကါနၤ အဟံၣ်ဖိဃီဖိအတၢ်အိၣ်အသးန့ၣ် ပသ့ၣ်ညါလၢ လံာ်စီဆှံပာ်ဖျါထီၣ်ဝဲလၢ ပိာ်ခွါမ့ၢ်ဟံးန့ၢ်အမါအါန့ၢ်တဂၤန့ၣ် တမ့ၢ်တၢ်လၢအဂ့ၤအဘၣ်ဝဲဘၣ်. ၅. ဘၣ်မနုၤအဃိ နီၢ်ပနံးနၤအဲၣ်ဒိးမၤဘၣ်ဒိ နီၢ်ဃးနၤအသးလဲၣ်, ဒီးအဝဲမၤဆါ နီၢ်ဃးနၤအသးလၢကျဲဒ်လဲၣ်.၅ စီၤအ့လကါနၤ အဲၣ်ဝဲအမါနီၢ်ဃးနၤအဒိၣ်ကတၢၢ်လီၤ. ပှၤယူဒၤဖိတဖၣ်တဲစိၤဝဲလၢ စီၤအ့လကါနၤန့ၣ် ဖျီအသးဒီးနီၢ်ဃးနၤ အဆိကတၢၢ်န့ၣ်လီၤ. ဒီးလၢခံန့ၣ် အဝဲဖျီအသးဒီး နီၢ်ပနံးနၤလီၤ. ဒ်လဲၣ်ဂ့ၤ ဒ်လဲၣ်ဂ့ၤ နီၢ်ပနံးနၤ သူၣ်က့ၣ်သးကါဝဲ နီၢ်ဃးနၤဒိၣ်မး အဃိထီဘိန့ၣ် အဝဲဃုဝဲကျဲလၢ ကမၤဘၣ်ဒိဘၣ်ထံးဝဲ အသူၣ်အသးန့ၣ်လီၤ. ခီဖျိလၢ နီၢ်ပနံးနၤအိၣ်ဒီးအဖိအဃိ မၤနၢၤဝဲနီၢ်ဃးနၤသ့ဝဲလီၤ. ဖဲနီၢ်ပနံးနၤ အိၣ်ဖျဲၣ်ထီၣ်အဖိတဂၤဘၣ်တဂၤ ဝံၤအလီၢ်ခံန့ၣ် အတၢ်ပာ်ဒိၣ်လီၤအသး အါထီၣ်ဝဲရုၢ်ရုၢ်န့ၣ်လီၤ. ဒီးလၢအဝဲကဘၣ်မၤမုာ်ထီၣ် နီၢ်ဃးနၤအလီၢ်န့ၣ် အဝဲဟံးန့ၢ်တၢ်ခွဲးတၢ်ယာ်လၢ ကမၤလီၤဘှံးလီၤဘှါဝဲအသးန့ၣ်လီၤ. ဘၣ်ဃးဒီးနီၢ်ဃးနၤန့ၣ် လံာ်စီဆှံပာ်ဖျါထီၣ်ဝဲလၢ နီၢ်ပနံးနၤ “မၤဆါအသး နးနးကလဲာ်” လီၤ. (၁မူၤ.၁:၆) နီၢ်ပနံးနၤ အသးအိၣ်မၤဘၣ်ဒိဝဲ နီၢ်ဃးနၤအသး သပှၢ်ကတၢၢ်လီၤ. ဒီးနီၢ်ဃးနၤ အသးဘၣ်ဒိဝဲဒိၣ်မးလီၤ.နီၢ်ဃးနၤ အသးဘၣ်ဒိဝဲဒိၣ်မး မ့ၢ်လၢအမ့ၢ်ပှၤတူာ်ဖိအဃိ, ဒီးနီၢ်ပနံးနၤ ဂုာ်ကျဲးစၢးမၤဘၣ်ဒိအသး လၢကျဲအါဘိန့ၣ်လီၤ၆,၇. (က)စီၤအ့လကါနၤ ဂုာ်ကျဲးစၢးမၤမုာ်ထီၣ် နီၢ်ဃးနၤအသး ဘၣ်ဆၣ် ဘၣ်မနုၤပဃိနီၢ်ဃးနၤ တတဲဖျါထီၣ်ဝဲ တၢ်လၢအကွၢ်ဆၢၣ်မဲာ်ဘၣ်ဝဲတဖၣ်လဲၣ်. (ခ)ယဟိဝၤယွၤ ကးတံာ်ဃာ်ဝဲနီၢ်ဃးနၤအဒၢလီၢ်န့ၣ် အခီပညီဒ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.)၆ ဖဲဟံၣ်ဖိဃီဖိတဖၣ်အံၤ ကလဲၤဘူၣ်ထီၣ်ဘါထီၣ် ယဟိဝၤယွၤတနံၣ်တဘျီလၢ ဝ့ၢ်ၡံလိၤအခါ နီၢ်ပနံးနၤထံၣ်ဝဲလၢ အဝဲအိၣ်ဒီးတၢ်ခွဲးတၢ်ယာ်လီၤဆီလၢ အကမၤဘၣ်ဒိဝဲနီၢ်ဃးနၤအသးန့ၣ်လီၤ. အဒိ ဒ်သိးနီၢ်ပနံးနၤ “အဖိခွါဒီး, ဒီးအဖိမုၣ်ခဲလၢာ်” ကလုၢ်ထီၣ်တၢ်ဆူ ယဟိဝၤယွၤအအိၣ်အဂီၢ် စီၤအ့လကါနၤ ဟ့ၣ်လီၤအဝဲသ့ၣ် တၢ်ဖံးတၢ်ညၣ် တဂၤတပူန့ၣ်လီၤ. ဘၣ်ဆၣ်နီၢ်ဃးနၤဒိးန့ၢ်ဘၣ်ဝဲ တၢ်ဖံးတၢ်ညၣ်လီၤလီၤဆီဆီတပူလီၤ. နီၢ်ပနံးနၤသးက့ၣ် နီၢ်ဃးနၤအဃိတဲဆဲးအဲး ဒီးဒုၣ်ဒွဲၣ်စံးအၢအီၤလၢ အမ့ၢ်ပှၤတူာ်ဖိလီၤ. ဒီးနီၢ်ဃးနၤအသးဘၣ်ဒိဘၣ်ထံးဝဲတုၤဒၣ်လဲာ် အဝဲအီၣ်မ့ၤအီၣ်ထံတနုာ်လၢၤဘၣ်. ဖဲစီၤအ့လကါနၤ ထံၣ်ဘၣ်ဝဲအမါနီၢ်ဃးနၤ အသးဘၣ်ဒိနးနးကလဲာ် တုၤလၢတအီၣ်မ့ၤတအီၣ်ထံလၢၤအခါ အဝဲမၤမုာ်ထီၣ်က့ၤအမါအသးလီၤ. ဒီးအဝဲသံကွၢ်အမါ နီၢ်ဃးနၤလၢ “နမဲာ်ထံလီၤ ဘၣ်မနုၤလဲၣ်. ဒီးနတအီၣ်ဘၣ်တၢ်ဘၣ် မ့ၢ်အဘၣ်မနုၤလဲၣ်. ဒီးနသးကိၢ်ထီၣ်ဘၣ်မနုၤလဲၣ်. ယဂ့ၤန့ၢ်ဖိခွါဆံဆဲၣ်ဂၤလၢနဂီၢ် တမ့ၢ်ဘၣ်ဧါ.”—၁ မူၤ. ၁:၄-၈.၇ စီၤအ့လကါနၤ နၢ်ပၢၢ်ထီၣ်ဝဲလၢ နီၢ်ဃးနၤအိၣ်ဒီးတၢ်သူၣ်ကိၢ်သးဂီၤ မ့ၢ်လၢအဖိတအိၣ်ဘၣ်အဃိလီၤ. ဒီးခီဖျိလၢအဝၤပာ်ဖျါထီၣ် တၢ်သးကညီၤလၢအဖီခိၣ်အဃိ နီၢ်ဃးနၤကအိၣ်ဒီးတၢ်သူၣ်မံသးမုာ် ဒီးအဝဲကတူၢ်ဘၣ်ဝဲလၢ အဝၤအဲၣ်အီၤနီၢ်ကီၢ်လီၤ.* ဘၣ်ဆၣ် ဘၣ်ဃးဒီး နီၢ်ပနံးနၤ မၤဆါနီၢ်ဃးနၤဒ်လဲၣ်အဂ့ၢ်န့ၣ် စီၤအ့လကါနၤ တတဲဝဲနီတမံၤဘၣ်. ဒီးလံာ်စီဆှံစ့ၢ်ကီးတပာ်ဖျါထီၣ်ဝဲလၢ နီၢ်ဃးနၤတဲဘၣ်ဝဲအဝၤလၢ နီၢ်ပနံးနၤ မၤဆါအီၤအဂ့ၢ်ဘၣ်. ဘၣ်သ့ၣ်သ့ၣ် နီၢ်ဃးနၤဆိကမိၣ်ဝဲလၢ အဝဲမ့ၢ်တဲဖျါထီၣ် နီၢ်ပနံးနၤ အတၢ်သူၣ်က့ၣ်သးကါအီၤအဂ့ၢ်န့ၣ် အတၢ်အိၣ်မူကကီထီၣ်ဝဲလီၤ. အဝဲကဆိကမိၣ်လီၤအသးလၢ ယမ့ၢ်တဲဘၣ်အီၤဘၣ်ဃးဒီးယတၢ်ကီတၢ်ခဲအဂ့ၢ်န့ၣ် မ့ၢ်အဝဲ ကသးအိၣ်မၤစၢၤယၤစ့ၢ်ကီးဧါ. ဒီးယမ့ၢ်တဲအီၤန့ၣ် မ့ၢ်နီၢ်ပနံးနၤဒီးအဒံၣ်အဖိ ဃုာ်ဒီးအခ့အပှၤတဖၣ် ကသးဟ့ယၤ ဒိၣ်န့ၢ်ဒံးအလီၢ်ဧါန့ၣ်လီၤ. လၢတၢ်န့ၣ်အဃိ နီၢ်ဃးနၤမ့ၢ် စီၤအ့လကါနၤအမါဖးဒိၣ် ဘၣ်ဆၣ်ကဘၣ်ယိၣ်တၢ်လၢ အဝဲကတူၢ်ဘၣ်ဝဲလၢ အမ့ၢ်ပှၤအဘျဲၣ်အစဲၢ်လၢအဟံၣ်ပူၤန့ၣ်လီၤ.ဖဲနီၢ်ဃးနၤ ဘၣ်တၢ်မၤအၢမၤသီအီၤအခါ အဝဲသန့ၤထီၣ်အသးလၢ ယဟိဝၤယွၤအအိၣ် ဒ်သိးကဒိးန့ၢ်ဘၣ်ဝဲ တၢ်မၤမုာ်ထီၣ်က့ၤအသးန့ၣ်လီၤ ၈. ဖဲပကွၢ်ဆၢၣ်မဲာ်ဘၣ် တၢ်ကီတၢ်ခဲ မ့တမ့ၢ် တၢ်တတီတလိၤအခါန့ၣ် ပမ့ၢ်ဆိကမိၣ်ထီၣ်က့ၤလၢ ယဟိဝၤယွၤ မ့ၢ်ယွၤလၢအတီအလိၤန့ၣ် ဘၣ်မနုၤအဃိ ကဲထီၣ်တၢ်ဂံၢ်တၢ်ဘါလၢပဂီၢ်လဲၣ်.၈ ဘၣ်ဃးဒီးနီၢ်ပနံးနၤ သးအိၣ်မၤအၢမၤသီနီၢ်ဃးနၤန့ၣ် စီၤအ့လကါနၤ သ့ၣ်ညါဝဲမ့ၢ်ဂ့ၤတသ့ၣ်ညါဝဲမ့ၢ်ဂ့ၤ ပတဲလီၤတံၢ်တသ့ဘၣ်. ဘၣ်ဆၣ်သနာ်က့ ပသ့ၣ်ညါလၢ ယဟိဝၤယွၤထံၣ်ဝဲ တၢ်မၤအသးတဖၣ်အံၤခဲလၢာ်လီၤ. ခီဖျိလၢ ကစၢ်ယွၤအကလုၢ်ကထါ ပာ်ဖျါထီၣ်န့ၢ်ပှၤနီၢ်ဃးနၤ အဂ့ၢ်အကျိၤလီၤတံၢ်လီၤဆဲးအဃိလီၤ. လၢတၢ်န့ၣ်အဃိ ပဒိးန့ၢ်ဘၣ် တၢ်ဟ့ၣ်ပလီၢ်လၢပတကြၢးအိၣ်ဒီးတၢ်သးက့ၣ် ဒီးတၢ်သးဟ့ပှၤဂၤဘၣ်. တကးဒံးဘၣ် ပာ်ဖျါထီၣ်စ့ၢ်ကီးဝဲလၢ ပှၤလၢအတူၢ်ဘၣ်တၢ်နးတၢ်ဖှီၣ် ဒ်နီၢ်ဃးနၤအသိးန့ၣ် ယွၤလၢအတီအလိၤ လၢအမ့ၢ်ယဟိဝၤန့ၣ် ကမၤစၢၤအဝဲသ့ၣ် ဖဲတၢ်ဆၢကတီၢ်ဘၣ်ဝဲအခါန့ၣ်လီၤ. (ဖး၅မိၤၡ့ ၃၂:၄ တက့ၢ်.) ဘၣ်သ့ၣ်သ့ၣ် နီၢ်ဃးနၤကသ့ၣ်ညါပာ်စၢၤဝဲ တၢ်ဂ့ၢ်အံၤန့ၣ်လီၤ. လၢတၢ်န့ၣ်အဃိ အဝဲဃ့ဝဲတၢ်မၤစၢၤလၢ ယဟိဝၤယွၤအအိၣ်လီၤ.၉. နီၢ်ဃးနၤသ့ၣ်ညါဝဲလၢ နီၢ်ပနံးနၤကမၤဆါအသး သနာ်က့အဝဲလဲၤဒံးဆူ ဝ့ၢ်ၡံလိၤအဃိ ပမၤလိန့ၢ်တၢ်လၢအအိၣ်ဒ်လဲၣ်.၉ ဖဲမုၢ်ဆ့ၣ်ဝါထီၣ်ဂီၤဂီၤအဆၢကတီၢ်န့ၣ် ဟံၣ်ဖိဃီဖိတဒူၣ်အံၤ ဘၣ်ကတဲာ်ကတီၤထီၣ်တၢ် အိၣ်ဒံးအါမးလီၤ. ခဲအံၤ လၢတၢ်လဲၤတၢ်က့ၤအဂီၢ်န့ၣ် ပှၤကိးဂၤဒဲးဃုာ်ဒီးဖိဒံဖိသၣ်တဖၣ် ကတဲာ်ကတီၤထီၣ်အသးဝံၤဝဲလံ. ဟံၣ်ဖိဃီဖိတဒူၣ်အံၤ ဒ်သိးကလဲၤတုၤဝဲလၢ ဝ့ၢ်ၡံလိၤအဂီၢ်န့ၣ် အဝဲသ့ၣ်ဘၣ်လဲၤခီဂာ်ဝဲ ထံကီၢ်အ့ဖရဲၣ်လၢအပှဲၤဒီးတၢ်လူၢ် အမံးလာ် ၂၀ ဘျဲၣ်န့ၣ်လီၤ.* လၢတၢ်န့ၣ်အဃိ ဒ်သိးအဝဲသ့ၣ် လဲၤကတုၤလၢဝ့ၢ်ၡံလိၤအဂီၢ်န့ၣ် ဘၣ်ဟးဝဲလၢအခီၣ် တသီခံသီကျဲန့ၣ်လီၤ. ဖဲန့ၣ်အဆၢကတီၢ် နီၢ်ဃးနၤသ့ၣ်ညါဝဲလီၤတံၢ်လီၤဆဲးလၢ နီၢ်ပနံးနၤကမၤဆါအသးလီၤ. ဘၣ်ဆၣ် နီၢ်ဃးနၤတအိၣ်တ့ၢ်လၢဟံၣ်ဘၣ်. နီၢ်ဃးနၤ ပာ်လီၤဒိဂ့ၤတဲာ်ဘၣ် လၢယွၤအခ့အပှၤတဖၣ်အဂီၢ်လီၤ. ပမ့ၢ်ထုးယံၤထီၣ်ပသးဒီးယဟိဝၤယွၤ ခီဖျိလၢပှၤဂၤမၤကမၣ်ဘၣ်ပှၤအဃိန့ၣ် တကြၢးဝဲဘၣ်ဝဲဘၣ်. ဒီးပမ့ၢ်အိၣ်ဒၣ်လၢပကျိာ်ပကျာ်လၢဟံၣ်န့ၣ် ပတဒိးန့ၢ်ဘၣ်နီၢ်သး အတၢ်ဂံၢ်တၢ်ဘါ လၢပကလဲၤခီဖျိတၢ်ကီတၢ်ခဲအဂီၢ်ဘၣ်.၁၀,၁၁. (က)ဘၣ်မနုၤအဃိ နီၢ်ဃးနၤလဲၤဝဲဆူ ဒဲစီဆှံတဘျီဃီလဲၣ်. (ခ)နီၢ်ဃးနၤ တဲဖျါထီၣ်အတၢ်တူၢ်ဘၣ်ဆူ အပၢ်လၢမူခိၣ်အအိၣ်ဒ်လဲၣ်.၁၀ ဟံၣ်ဖိဃီဖိတဒူၣ်အံၤ လဲၤတၢ်လၢကျဲက့ၣ်က့ၣ်ကူကူ ဒီးလၢကစၢၢ်ခိၣ်ဒီတနံၤညါအဃိ အဝဲသ့ၣ်လဲၤတၢ်ဘူးကတုၤလၢ ဝ့ၢ်ၡံလိၤလံ. ဝ့ၢ်တဖျၢၣ်အံၤန့ၣ် ဘၣ်တၢ်သူၣ်ထီၣ်အီၤလၢ တၢ်လူၢ်တဖျၢၣ်အလိၤ ဒီးကစၢၢ်တဖၣ်အိၣ်ဝးတရံးအီၤလီၤ. ဖဲနီၢ်ဃးနၤ လဲၤတၢ်ဘူးကတုၤလၢဝ့ၢ်အံၤအခါ ကဆိကမိၣ်ဝံၤဆိကမိၣ်က့ၤဝဲလၢ အဝဲကဘၣ်ဃ့တၢ်လၢ ယဟိဝၤယွၤအအိၣ်ဒ်လဲၣ်န့ၣ်လီၤ. ဖဲဟံၣ်ဖိဃီဖိတဒူၣ်အံၤ လဲၤတုၤလၢဝ့ၢ်ၡံလိၤအခါ အဝဲသ့ၣ်အီၣ်သကိးအီသကိးတၢ်လီၤ. ဒီးနီၢ်ဃးနၤန့ၣ် လဲၤဝဲဆူ တၢ်လုၢ်ဟံၣ်တဘျီဃီလီၤ. ဖဲန့ၣ်န့ၣ် ပှၤလုၢ်တၢ်အခိၣ်စီၤဧ့လံၤ ဆ့ၣ်နီၤဘူးဒီးဒဲစီဆှံအပဲတြီန့ၣ်လီၤ. နီၢ်ဃးနၤ တပာ်သူၣ်ပာ်သးဝဲလၢ စီၤဧ့လံၤအိၣ်ဝဲဖဲန့ၣ်ဘၣ်. ခီဖျိလၢ အဝဲသးစၢၢ်ဆၢဝဲထဲတၢ်ဂ့ၢ်လၢ အကဃ့ဘါထုကဖၣ်ဝဲဆူ ယဟိဝၤယွၤအအိၣ်န့ၣ်လီၤ. နီၢ်ဃးနၤ နာ်ဝဲသပှၢ်ကတၢၢ်လၢ အဝဲမ့ၢ်ဃ့ဘါထုကဖၣ်တၢ် ဖဲဒဲစီဆှံအံၤအပူၤန့ၣ် ကစၢ်ယွၤကဒိကနၣ် အတၢ်ထုကဖၣ်လီၤ. ပှၤအဂၤတဖၣ်မ့ၢ်တနၢ်ပၢၢ် အတၢ်တူၢ်ဘၣ်သနာ်က့ အပၢ်ယဟိဝၤယွၤအိၣ်လၢမူခိၣ် နၢ်ပၢၢ်အီၤလီၤ. မ့ၢ်လၢနီၢ်ဃးနၤ တူၢ်ဘၣ်ဝဲတၢ်သူၣ်အုးသးအုးဒိၣ်မးအဃိ အဝဲကီၤအသးတန့ၢ်လၢၤဘၣ် ဒီးဟီၣ်ဝဲလၢာ်သူၣ်လၢာ်သးလီၤ.၁၁ နီၢ်ဃးနၤဃ့ထုကဖၣ်တၢ်ပှဲၤဒီးမဲာ်ထံမဲာ်နိ တုၤဒၣ်လဲာ် အနီၢ်ကစၢ်ကနိးကစုာ်ဝဲလီၤ. တကးဒံးဘၣ် ဖဲအဝဲဆိကမိၣ်ထီၣ် တၢ်ကတိၤလၢအကတဲဖျါထီၣ် အတၢ်တူၢ်ဘၣ်ဆူ ယဟိဝၤယွၤအိၣ်အခါန့ၣ် အနိာ်ဖံးကနိးဝဲလီၤ. နီၢ်ဃးနၤ ဃ့ဘါထုကဖၣ်တၢ်ဒီး တဲဖျါထီၣ်ဝဲအတၢ်တူၢ်ဘၣ်ခဲလၢာ် ဆူအပၢ်အအိၣ်န့ၣ်လီၤ. ဒီးအဝဲတဃ့ဘါထုကဖၣ်ဝဲထဲလၢ အကဒိးန့ၢ်ဘၣ်ဝဲအဖိအဂီၢ်ဘၣ်. နီၢ်ဃးနၤတမုၢ်လၢ်ဝဲထဲလၢ အကဒိးန့ၢ်ဘၣ်ယွၤအတၢ်ဆိၣ်ဂ့ၤတခါဘၣ်. အဝဲသးအိၣ်ဟ့ၣ်ဆၢက့ၤ တၢ်လၢကစၢ်ယွၤအအိၣ်စ့ၢ်ကီးလီၤ. လၢတၢ်န့ၣ်အဃိ နီၢ်ဃးနၤအၢၣ်လီၤဝဲလၢ အဝဲမ့ၢ်ဒိးန့ၢ်ဘၣ်ဖိခွါတဂၤန့ၣ် ကဟ့ၣ်လုၢ်ထီၣ်ဝဲအဖိတဂၤအံၤ ဆူယဟိဝၤယွၤအအိၣ် ဒ်သိးကမၤယွၤအတၢ်မၤ တစိၤလၢအသးန့ၣ်လီၤ.—၁ မူၤ. ၁:၉-၁၁.၁၂. ဘၣ်ဃးဒီးတၢ်ထုကဖၣ်န့ၣ် ပဒိးန့ၢ်ဘၣ်တၢ်မၤလိလၢ နီၢ်ဃးနၤအအိၣ်ဒ်လဲၣ်.၁၂ နီၢ်ဃးနၤ အတၢ်ထုကဖၣ်န့ၣ် ကဲထီၣ်တၢ်ဒိတၢ်တဲာ်လၢ ယွၤအခ့အပှၤကိးဂၤဒဲးအဂီၢ်လီၤ. အဒိ မိၢ်ပၢ်လၢအိၣ်ဒီး တၢ်အဲၣ်တၢ်ကွံန့ၣ် အဖိနာ်န့ၢ်အဝဲသ့ၣ်သ့ဒီး တဲဖျါထီၣ်ဝဲအတၢ်ကိၢ်တၢ်ဂီၤ ဆူအဝဲသ့ၣ်အအိၣ်ဘူၣ်ဝဲလီၤ. ဒ်န့ၣ်အသိး ယဟိဝၤယွၤလၢအပှဲၤဒီး တၢ်အဲၣ်တၢ်ကွံတဂၤအံၤ မုၢ်လၢ်ဝဲလၢအပှၤဂီၢ်မုၢ်တဖၣ် ကကတိၤတၢ်ဒီးအီၤၡဲၡဲပျီပျီလီၤ. (ဖး စံးထီၣ်ပတြၢၤ ၆၂:၈; ၁ သ့းစၤလနံ ၅:၁၇ တက့ၢ်.) ဘၣ်ဃးဒီးပတၢ်ဃ့ထုကဖၣ် ဆူယဟိဝၤယွၤအအိၣ်န့ၣ် တၢ်မၢဖိပ့းတရူးကွဲးဝဲလၢ– “ကယဲၢ်သုတၢ်ဘၣ်ယိၣ်ဘၣ်ဘီန့ၣ်, ပာ်ထီၣ်လၢအဝဲဒၣ်အလိၤ ခဲလၢာ်တက့ၢ်. အဂ့ၢ်ဒ်အံၤ, အသးအိၣ်သုလီၤ.”—၁ ပ့း. ၅:၇.၁၃,၁၄. (က)စီၤဧ့လံၤတဲကမၣ်ဘၣ် နီၢ်ဃးနၤဒ်လဲၣ်, ဒီးဘၣ်မနုၤအဃိ အဝဲစံးဝဲဒ်န့ၣ်လဲၣ်. (ခ)ဖဲနီၢ်ဃးနၤ စံးဆၢက့ၤစီၤဧ့လံၤအခါ အဝဲပာ်ဖျါထီၣ်ဝဲ တၢ်ဒိဂ့ၤတဲာ်ဘၣ်လၢကျဲဒ်လဲၣ်.၁၃ ပှၤဟီၣ်ခိၣ်ဖိတဖၣ်န့ၣ် တအိၣ်ဒီးတၢ်ဒိသူၣ်ဒိသး ဒီးတနၢ်ပၢၢ်ပတၢ်တူၢ်ဘၣ် ထဲသိးဒီးယဟိဝၤယွၤဘၣ်. ဖဲနီၢ်ဃးနၤဃ့ဘါထုကဖၣ်ဝဲတခီခီ ဒီးဟီၣ်ဝဲတခီခီအခါ စီၤဧ့လံၤကွၢ်ထံအီၤလီၤ. ဒီးလၢတၢ်တပာ်သူၣ်ပာ်သးအပူၤန့ၣ် နီၢ်ဃးနၤနၢ်ဟူဘၣ် တၢ်ကလုၢ်သီၣ်ဝဲတခါအဃိ အခိၣ်ကဖီထီၣ်ဝဲလီၤ. တၢ်ကလုၢ်လၢအသီၣ်ထီၣ်အံၤ မ့ၢ်ဝဲစီၤဧ့လံၤအကလုၢ်န့ၣ်လီၤ. ဒီးအဝဲစံးဘၣ်အီၤလၢ– “နကအီမူၤနသး ဆံးယံာ်လဲၣ်. သုးကွံာ် နစပံးထံလၢနအိၣ်တက့ၢ်.” အဝဲထံၣ်ဘၣ်ဝဲလၢ နီၢ်ဃးနၤအနိာ်ဖံးဟူး, ဟီၣ်သါသကုး ဒီးပာ်ဖျါထီၣ်အသးအတၢ်တူၢ်ဘၣ်လၢ အလီၤတိၢ်လီၤဆီန့ၣ်လီၤ. စီၤဧ့လံၤ ကဘၣ်သံကွၢ်ဝဲနီၢ်ဃးနၤ လၢယမၤစၢၤနၤကသ့တမံၤမံၤဧါ အလီၢ်န့ၣ် အဝဲတဲကမၣ်ဝဲ နီၢ်ဃးနၤလၢအအီမူၤသံးန့ၣ်လီၤ.—၁ မူၤ ၁:၁၂-၁၄.၁၄ ထံၣ်ကမှံကွၢ်လၢ နီၢ်ဃးနၤန့ၣ်တူၢ်ဘၣ်ဝဲ တၢ်သူၣ်အုးသးအုး ဒီးလၢတဖျးမဲာ်အတီၢ်ပူၤန့ၣ် ပှၤတဂၤဟဲတဲကမၣ်ဘၣ်အီၤတက့ၢ်. ဒီးပှၤတဂၤအံၤ မ့ၢ်ပှၤလၢအလီၢ်အလၤဒိၣ်ဝဲအဃိ နီၢ်ဃးနၤအသးကဘၣ်ဒိဝဲဒိၣ်မးလီၤ. ဖဲတၢ်မၤအသးဒီးအီၤဒ်အံၤဒၣ်လဲာ် နီၢ်ဃးနၤ ဆဲးပာ်ဖျါထီၣ်ဝဲအတၢ်နာ် ဒီးတၢ်ဒိဂ့ၤတဲာ်ဘၣ်န့ၣ်လီၤ. အဝဲတဟ့ၣ်အခွဲးလၢ ပှၤဟီၣ်ခိၣ်ဖိလၢအတလၢတပှဲၤတဖၣ် ကမၤပတုာ်အီၤလၢ အကဘူၣ်ထီၣ်ဘါထီၣ်ယဟိဝၤယွၤအဂီၢ်ဘၣ်. လၢန့ၣ်အမဲာ်ညါ အဝဲတဲနၢ်ပၢၢ်က့ၤစီၤဧ့လံၤ လၢတၢ်ယူးယီၣ်ပာ်ကဲအပူၤလီၤ. ဖဲန့ၣ်န့ၣ် စီၤဧ့လံၤကစံးဆၢက့ၤအီၤလၢ အကလုၢ်ကပုာ်လုးလၢ– “လဲၤတၢ်မုာ်မုာ်တက့ၢ်. ဒီးမ်အံၣ်စရ့လးအကစၢ် ဟ့ၣ်လီၤနၤလၢတၢ်ဃ့လၢ နဃ့တၢ်လၢအီၤန့ၣ်တက့ၢ်.”—၁ မူၤ. ၁:၁၅-၁၇.၁၅,၁၆. (က)ဖဲနီၢ်ဃးနၤ တဲဖျါထီၣ်အတၢ်တူၢ်ဘၣ်လၢ အသးဒီဖျၢၣ်ဆူ ယဟိဝၤယွၤအအိၣ် ဒီးဘူၣ်ထီၣ်ဘါထီၣ်အီၤလၢ ဒဲစီဆှံဝံၤအလီၢ်ခံန့ၣ် အသးမၤအသးဒ်လဲၣ်. (ခ)ဖဲပတူၢ်ဘၣ်တၢ်သူၣ်အုးသးအုးအခါ ပကွၢ်လိမၤဒိး နီၢ်ဃးနၤအဒိအတဲာ်သ့ဒ်လဲၣ်.၁၅ ဖဲနီၢ်ဃးနၤ တဲဖျါထီၣ်အတၢ်တူၢ်ဘၣ်လၢ အသးဒီဖျၢၣ်ဆူ ယဟိဝၤယွၤအအိၣ် ဒီးဘူၣ်ထီၣ်ဘါထီၣ်အီၤလၢ ဒဲစီဆှံဝံၤအလီၢ်ခံန့ၣ် နီၢ်ဃးနၤအသးမၤအသးဒ်လဲၣ်. လံာ်စီဆှံစံးဝဲလၢ “ပိာ်မုၣ်န့ၣ်ဟးထီၣ်ဝဲ ဒီးအီၣ်တၢ် ဒီးအသးတအုးလၢၤဘၣ်ဝဲဘၣ်.” (၁ မူၤ. ၁:၁၈, ခ့ခါစှီၤကျိာ်) နီၢ်ဃးနၤ ဒိးန့ၢ်ဘၣ်က့ၤတၢ်သူၣ်ဖှံသးညီ ခီဖျိလၢအဝဲ ပာ်ထီၣ်အတၢ်ဝံဃၢလၢ ပှၤလၢအစိကမီၤဒိၣ်န့ၢ်အီၤတဂၤအဖီခိၣ် လၢအမ့ၢ်ဝဲ အပၢ်ယဟိဝၤယွၤန့ၣ်လီၤ. (ဖး စံးထီၣ်ပတြၢၤ ၅၅:၂၂ တက့ၢ်.) တၢ်ကီတၢ်ခဲလၢ အကီတလၢ လၢယဟိဝၤယွၤအဂီၢ်န့ၣ် မ့ၢ်အအိၣ်စ့ၢ်ကီးဧါ. တအိၣ်ဝဲဘၣ်. လၢညါမ့ၢ်ဂ့ၤ, ခဲအံၤမ့ၢ်ဂ့ၤ ဒီးခါဆူညါမ့ၢ်ဂ့ၤ တအိၣ်ဝဲနီတဘျီဘၣ်.၁၆ ပမ့ၢ်တူၢ်ဘၣ်တၢ်သူၣ်အုးသးအုး, တၢ်သူၣ်လီၤဘှံးသးလီၤဘှါ မ့တမ့ၢ် ပမ့ၢ်အိၣ်ဒီး တၢ်ဝံတၢ်ယိးလၢအဃၢတလၢလၢပဂီၢ်န့ၣ် ပကြၢးကွၢ်လိနီၢ်ဃးနၤ အဒိအတဲာ်ဒီးဃ့ဘါထုကဖၣ်တၢ်ဆူ “ပှၤလၢအနၢ်ဟူ တၢ်ဘါထုကဖၣ်” တဂၤအအိၣ်န့ၣ်လီၤ. (စံး. ၆၅:၂) ပမ့ၢ်ဃ့ဘါထုကဖၣ် တၢ်လၢတၢ်နာ်နီၢ်နီၢ်န့ၣ် ပကဒိးန့ၢ်ဘၣ်က့ၤ “ယွၤအတၢ်ဃူတၢ်ဖိးလၢ အဒိၣ်န့ၢ်ယိာ်န့ၢ်ကယဲၢ်ပသ့ၣ်ညါနၢ်ပၢၢ်” အီၤသ့န့ၣ်လီၤ.—ဖံလံး. ၄:၆, ၇.၁၇,၁၈. (က)စီၤအ့လကါနၤ ဆီၣ်ထွဲဝဲနီၢ်ဃးနၤ အတၢ်အၢၣ်လီၤအီလီၤန့ၣ် အဝဲပာ်ဖျါထီၣ်ဝဲဒ်လဲၣ်. (ခ)ဘၣ်ဃးဒီးနီၢ်ဃးနၤန့ၣ် နီၢ်ပနံးနၤ မၤဝဲတၢ်မနုၤတသ့လၢၤဘၣ်လဲၣ်.၁၇ လၢခံတဂီၤန့ၣ် နီၢ်ဃးနၤလဲၤကဒါက့ၤဆူ ဒဲစီဆှံဃုာ်ဒီး အဝၤစီၤအ့လကါနၤလီၤ. လၢစီၤမိၤၡ့အတၢ်သိၣ်တၢ်သီအပူၤ ပိာ်မုၣ်တဂၤမ့ၢ်မၤတၢ်အၢၣ်လီၤအီလီၤတမံၤမံၤ လၢအဝၤမ့ၢ်တသ့ၣ်ညါထွဲအခံန့ၣ် အဝၤအိၣ်ဒီး အခွဲးအယာ်လၢ ကမၤဟးဂီၤကွံာ် အတၢ်အၢၣ်လီၤအီလီၤသ့ဝဲလီၤ. လၢတၢ်န့ၣ်အဃိ နီၢ်ဃးနၤကတဲဘၣ်အဝၤလၢ အဝဲဃ့ဘါထုကဖၣ်တၢ်ဒ်လဲၣ် ဒီးအဝဲအၢၣ်လီၤတ့ၢ်တၢ်ဒီး ကစၢ်ယွၤဒ်လဲၣ်အဂ့ၢ်န့ၣ်လီၤ. (၄ မိၤ. ၃၀:၁၀-၁၅) ဘၣ်ဆၣ်သနာ်က့ ဝၤလၢအိၣ်ဒီးတၢ်သးတီတဂၤအံၤ တမၤဟးဂီၤကွံာ်ဝဲ အမါအတၢ်အၢၣ်လီၤအီလီၤဘၣ်. လၢတၢ်န့ၣ်အလီၢ် ပှၤဒီမါဝၤခံဂၤအံၤ တချုးလၢအဝဲသ့ၣ်က့ၤဆူဟံၣ်အခါ လဲၤဝဲဆူဒဲစီဆှံ ဒ်သိးကဘူၣ်ထီၣ်ဘါထီၣ်တၢ်အဂီၢ်လီၤ.၁၈ နီၢ်ပနံးနၤကသ့ၣ်ညါလီၤအသးလၢ အဝဲမၤဘၣ်ဒိနီၢ်ဃးနၤ အသးတသ့လၢၤဘၣ်န့ၣ် စးထီၣ်အသးလၢ ဆၢကတီၢ်ဖဲလဲၣ်. ဘၣ်ဃးဒီးတၢ်ဂ့ၢ်အဝဲအံၤန့ၣ် လံာ်စီဆှံတတဲဖျါထီၣ်ဝဲဘၣ်. ဘၣ်ဆၣ်သနာ်က့ ဖဲလံာ်စီဆှံပာ်ဖျါထီၣ်ဝဲလၢ နီၢ်ဃးနၤ “အသးတအုးလၢၤဘၣ်ဝဲဘၣ်” အခါန့ၣ် ပနၢ်ပၢၢ်လၢ စးထီၣ်ဖဲန့ၣ်အဆၢကတီၢ် အဝဲဒိးန့ၢ်ဘၣ်က့ၤတၢ်သူၣ်ဖှံသးညီလီၤ. တမံၤဂ့ၤတမၠိဂ့ၤ တယံာ်တမီၢ်န့ၣ် နီၢ်ပနံးနၤသ့ၣ်ညါဘၣ်ဝဲလၢ အဝဲမၤဘၣ်ဒိနီၢ်ဃးနၤ အသးတန့ၢ်နီတစဲးလၢၤဘၣ်. ဒီးတၢ်န့ၣ်အလီၢ်ခံ လံာ်စီဆှံတပာ်ဖျါထီၣ်ဝဲ နီၢ်ပနံးနၤအဂ့ၢ်အကျိၤလၢၤဘၣ်.၁၉. (က)နီၢ်ဃးနၤ ဒိးန့ၢ်ဘၣ်ဝဲတၢ်ဆိၣ်ဂ့ၤမနုၤလဲၣ်. (ခ)တၢ်ဆိၣ်ဂ့ၤအဝဲအံၤ ဟဲလၢမတၤတဂၤအအိၣ်လဲၣ် ဒီးနီၢ်ဃးနၤပာ်ဖျါထီၣ်က့ၤ တၢ်စံးဘျုးစံးဖှိၣ်လၢကျဲဒ်လဲၣ်.၁၉ ဒ်တၢ်ဆၢကတီၢ် လဲၤပူၤကွံာ်ဝဲအသိးန့ၣ် နီၢ်ဃးနၤ အဟုးအသးအိၣ်ထီၣ်ဝဲလံအဃိ အတၢ်သူၣ်ဖှံသးညီ ဒိၣ်ထီၣ်ဝဲအဆၢတလီၤတူာ်ဝဲဘၣ်. ဘၣ်ဆၣ်သနာ်က့ တၢ်သးခုဒီး တၢ်ဆိၣ်ဂ့ၤလၢအဝဲ ဒိးန့ၢ်ဘၣ်ဝဲအံၤ ဟဲခီဖျိလၢမတၤတဂၤအအိၣ်လဲၣ်န့ၣ် နီၢ်ဃးနၤတသးပ့ၤနီၣ်ဝဲနီတဘျီဘၣ်. ဖဲအဖိခွါအိၣ်ဖျဲၣ်ထီၣ်ဝဲအခါ ယုၢ်န့ၢ်ဝဲအမံၤလၢ စီၤၡမူၤအ့လးလီၤ. ဒီးမံၤအံၤအခီပညီမ့ၢ်ဝဲ “ကစၢ်ယွၤအမံၤ” န့ၣ်လီၤ. ဖျါလၢမံၤအဝဲအံၤ အဲၣ်ဒိးစံးဝဲဘၣ်ဃးဒီး တၢ်ကိးထီၣ်ကစၢ်ယွၤအမံၤ ဒ်နီၢ်ဃးနၤကိးထီၣ်တ့ၢ်ဝဲအသိးန့ၣ်လီၤ. ဖဲနံၣ်လၢနီၢ်ဃးနၤအိၣ်ဖျဲၣ်ထီၣ်အဖိန့ၣ် အဝဲတလဲၤဒီး အဟံၣ်ဖိဃီဖိလၢဝ့ၢ်ၡံလိၤဘၣ်. ဒီးအဝဲအိၣ်တ့ၢ်လၢဟံၣ်သၢနံၣ် တုၤလၢအဖိဖှၣ်နုၢ်တစုလီၤ. လၢခံန့ၣ် အဝဲထဲးဂံၢ်ထဲးဘါ ဒ်သိးအဝဲအိၣ်လီၤဖးဒီးအဖိခွါလၢ အအဲၣ်ဘၣ်ဝဲတဂၤကသ့အဂီၢ်လီၤ.၂၀. နီၢ်ဃးနၤဒီးစီၤအ့လကါနၤ မၤလၢပှဲၤထီၣ်အတၢ်အၢၣ်လီၤအီလီၤ ဒီးယဟိဝၤယွၤလၢကျဲဒ်လဲၣ်.၂၀ နီၢ်ဃးနၤသ့ၣ်ညါဝဲလၢ အဖိခွါစီၤၡမူၤအ့လး လဲၤမ့ၢ်တုၤလၢဝ့ၢ်ၡံလိၤအပူၤန့ၣ်, ဘၣ်သ့ၣ်သ့ၣ် ပှၤပိာ်မုၣ်တနီၤလၢအမၤတၢ်လၢ ဒဲစီဆှံအပူၤန့ၣ် ကအံးထွဲကွၢ်ထွဲအီၤဂ့ၤဂ့ၤလီၤ. ဘၣ်ဆၣ် နီၢ်ဃးနၤကဘၣ်အိၣ်ယံၤ ဒီးအဖိခွါသးဘိ လၢအအဲၣ်ဘၣ်ဝဲအံၤန့ၣ် တညီလၢအဂီၢ်နီတစဲးဘၣ်. ဖိလၢအနီၢ်ဆံးတလၢန့ၣ် ကီဒိၣ်မးလၢအမိၢ် ကပာ်တ့ၢ်ကွံာ်အီၤအဃိ နီၢ်ဃးနၤစ့ၢ်ကီး ကီလၢအကဘၣ်ပာ်တ့ၢ်ကွံာ် အဖိခွါန့ၣ်လီၤ. ဘၣ်ဆၣ်သနာ်က့ နီၢ်ဃးနၤဒီးစီၤအ့လကါနၤ လဲၤကိးဝဲအဖိခွါဆူဒဲစီဆှံလၢ တၢ်သးအိၣ်အပူၤန့ၣ်လီၤ. ဖဲအဝဲသ့ၣ် လဲၤတုၤလၢဒဲစီဆှံအခါ လုၢ်ထီၣ်တၢ်ဆူ ကစၢ်ယွၤအအိၣ်လီၤ. ဝံၤဒီးအဝဲသ့ၣ်ဟ့ၣ်လီၤ အဖိခွါစီၤၡမူၤအ့လး ဆူစီၤဧ့လံၤအစုပူၤ ဒီးတဲသ့ၣ်နီၣ်ထီၣ်က့ၤဝဲ စီၤဧ့လံၤ ဒ်နီၢ်ဃးနၤအၢၣ်လီၤတ့ၢ်ဝဲ လၢညါအသိးန့ၣ်လီၤ.စီၤၡမူၤအ့လး ဒိးန့ၢ်ဘၣ်ဝဲ မိၢ်လၢအဂ့ၤတဂၤအဃိ မ့ၢ်တၢ်ဆိၣ်ဂ့ၤလၢအဂီၢ်လီၤ၂၁. နီၢ်ဃးနၤ အိၣ်ဒီးတၢ်နာ်လၢအဂၢၢ်ကျၢၤန့ၣ် ပာ်ဖျါထီၣ်ဝဲလၢအတၢ်ထုကဖၣ်အပူၤ ဒ်လဲၣ်. (ကွၢ်စ့ၢ်ကီး တၢ်လွံၢ်နၢၣ်လၢ “တၢ်ထုကဖၣ်လၢ အလီၤဆီခံခါ” တက့ၢ်.)၂၁ တၢ်န့ၣ်အလီၢ်ခံ နီၢ်ဃးနၤဃ့ဘါထုကဖၣ်တၢ်လီၤ. နီၢ်ဃးနၤအတၢ်ထုကဖၣ်အံၤ ကစၢ်ယွၤထံၣ်လၢ အလုၢ်ဒိၣ်ပှ့ၤဒိၣ်ဝဲအဃိ ဘၣ်တၢ်ကွဲးနီၣ်အီၤလၢလံာ်စီဆှံအပူၤလီၤ. ဒီးဘၣ်တၢ်ကွဲးနီၣ်အီၤဖဲ ၁ ၡမူၤအ့လး ၂:၁-၁၀ န့ၣ်လီၤ. လၢအတၢ်ထုကဖၣ်အံၤအပူၤ ပကထံၣ်ဘၣ်လၢ နီၢ်ဃးနၤ အိၣ်ဒီးတၢ်နာ်လၢအဂၢၢ်ကျၢၤလီၤ. ဒီးနီၢ်ဃးနၤစံးပတြၢၤဝဲ ယဟိဝၤယွၤ မ့ၢ်လၢကစၢ်ယွၤသူဝဲ အစိကမီၤဒ်သိး ကဆီၣ်လီၤပှၤလၢအပာ်ထီၣ်ထီသး ဒီးဆိၣ်ဂ့ၤပှၤလၢ အဘၣ်တၢ်ဆီၣ်တံၢ်မၤနၢၤအီၤတဖၣ်, ဒီးကစၢ်ယွၤမၤသံပှၤသ့ ဒီးမၤသမူထီၣ်က့ၤပှၤသံသ့ဝဲအဃိလီၤ. တကးဒံးဘၣ် အဝဲစံးထီၣ်ပတြၢၤစ့ၢ်ကီး အပၢ်ယဟိဝၤယွၤ လၢအမ့ၢ်ပှၤလၢအစီဆှံ ဒီးအတီဝဲလိၤဝဲန့ၣ်လီၤ. လၢတၢ်န့ၣ်အဃိ နီၢ်ဃးနၤစံးဝဲလၢ– “လၢၢ်ဒ်ပကစၢ်အသိးန့ၣ် တအိၣ်ဘၣ်.” ယဟိဝၤယွၤန့ၣ် မ့ၢ်ပှၤလၢပနာ်န့ၢ်အီၤသ့ဝဲသပှၢ်ကတၢၢ် ဒီးတကဒံကဒါဝဲနီတဘျီဘၣ်. အဃိ ပှၤလၢအဘၣ်တၢ်ဆီၣ်တံၢ်မၤနၢၤအီၤ ဒီးအိၣ်ဘၣ်လၢတၢ်ကီတၢ်ခဲအပူၤန့ၣ် ဖဲအဝဲသ့ၣ်မ့ၢ်ဃ့တၢ်မၤစၢၤလၢ ယဟိဝၤယွၤအိၣ်အခါ ကစၢ်ကကဲထီၣ်တၢ်အိၣ်သဒၢအလီၢ်လၢ အဝဲသ့ၣ်အဂီၢ်လီၤ.၂၂,၂၃. (က)ဘၣ်မနုၤအဃိ ပနာ်သ့လၢ ဖဲစီၤၡမူၤအ့လးဒိၣ်ထီၣ်အခါန့ၣ် အဝဲသ့ၣ်ညါဝဲလၢ အမိၢ်အပၢ်အဲၣ်အီၤလဲၣ်. (ခ)ယဟိဝၤယွၤ ဆိၣ်ဂ့ၤဒံးနီၢ်ဃးနၤလၢကျဲဒ်လဲၣ်.၂၂ ဖိသၣ်စီၤၡမူၤအ့လး ဒိးန့ၢ်ဘၣ်ဝဲမိၢ်လၢ အအိၣ်ဒီးတၢ်နာ် ယဟိဝၤယွၤလၢလၢပှဲၤပှဲၤအဃိ မ့ၢ်တၢ်ဆိၣ်ဂ့ၤလၢအဂီၢ်လီၤ. ဖဲစီၤၡမူၤအ့လးဒိၣ်ထီၣ်ဝဲအခါ အဝဲကသ့ၣ်နီၣ်ဘၣ်အမိၢ် ဒီးအဝဲတတူၢ်ဘၣ်ဝဲလၢ အမိၢ်အပၢ် သးပ့ၤနီၣ်ကွံာ်အီၤနီတဘျီဘၣ်. တနံၣ်ဘၣ်တနံၣ် ဖဲနီၢ်ဃးနၤလဲၤဝဲဆူဝ့ၢ်ၡံလိၤအခါ အဝဲလဲၤစိာ်ဃုာ်ဒီးဆ့ကၤတဘ့ၣ် ဒ်သိးကဟ့ၣ်လီၤအဖိခွါ လၢကကူသိးဝဲဖဲ အမၤတၢ်လၢ ဒဲစီဆှံပူၤအခါန့ၣ်လီၤ. ခီဖျိလၢနီၢ်ဃးနၤ ဆးန့ၢ်ဝဲအဖိခွါဆ့ကၤအဃိ ပာ်ဖျါထီၣ်ဝဲလၢ အဝဲအဲၣ်အဖိခွါဒီးသးအိၣ်အီၤထဲလဲၣ်န့ၣ်လီၤ. (ဖး ၁ ၡမူၤအ့လး ၂:၁၉ တက့ၢ်.) ထံၣ်ကမှံကွၢ် လၢနီၢ်ဃးနၤဒုးသိးထီၣ်ဝဲ အဖိခွါလၢဆ့ကၤအသီတဘ့ၣ်အံၤ, ကတိၤတၢ်ဒီးအီၤ လၢတၢ်အဲၣ်တၢ်ကွံအပူၤဒီး ကတိၤဟ့ၣ်ဂံၢ်ဟ့ၣ်ဘါ စီၤၡမူၤအ့လးန့ၣ်တက့ၢ်. စီၤၡမူၤအ့လး ဒိးန့ၢ်ဘၣ်ဝဲမိၢ်လၢအဂ့ၤအဃိ အဝဲကသးခုဒိၣ်မးလီၤ. ဖဲစီၤၡမူၤအ့လး ဒိၣ်ထီၣ်အခါန့ၣ် အဝဲအိၣ်မူကဲဘျုးလၢအမိၢ်အဂီၢ် ဒီးလၢပှၤအံၣ်စရ့လးဖိတဖၣ်ဂီၢ်န့ၣ်လီၤ.၂၃ ယဟိဝၤယွၤ တသးပ့ၤနီၣ်နီၢ်ဃးနၤအမဲာ်ညါ ကစၢ်ယွၤဆိၣ်ဂ့ၤအဒၢလီၢ်အတၤသၣ် အဃိအဝဲအိၣ်ဖျဲၣ်ထီၣ်ဝဲအဖိယဲၢ်ဂၤ လၢစီၤအ့လကါနၤအဂီၢ်လီၤ. (၁ မူၤ. ၂:၂၁) တၢ်ဆိၣ်ဂ့ၤလၢ နီၢ်ဃးနၤဒိးန့ၢ်ဘၣ်ဝဲ အဒိၣ်ကတၢၢ်အကျါတခါန့ၣ် ကမ့ၢ်လၢ အဝဲအိၣ်ဒီးတၢ်ရ့လိာ်သးဒီးအပၢ်ယဟိဝၤယွၤ ဘူးဘူးတံၢ်တံၢ်ထီဘိ ဒီးတနံၣ်ဘၣ်တနံၣ်န့ၣ် အတၢ်ရ့လိာ်သး ဒီးကစၢ်ယွၤဂၢၢ်ကျၢၤဒိၣ်ထီၣ်ဝဲလီၤ. ဖဲနကွၢ်လိမၤဒိး နီၢ်ဃးနၤအတၢ်နာ်န့ၣ် မ်နကဒိးန့ၢ်ဘၣ်တၢ်ဆိၣ်ဂ့ၤ ဒ်သိးဒီးအီၤတက့ၢ်.တၢ်ထုကဖၣ်လၢ အလီၤဆီခံခါနီၢ်ဃးနၤအတၢ်ထုကဖၣ်ခံခါ လၢဘၣ်တၢ်ကွဲးနီၣ်ဃာ်အီၤဖဲ ၁ၡမူၤအ့လး ၁:၁၁ ဒီး ၂:၁-၁၀ န့ၣ်ပာ်ဖျါထီၣ်ဝဲတၢ်ဂ့ၢ်အါမးလီၤ. ဘၣ်ဆၣ် ပကသမံသမိးကွၢ်တၢ်ဂ့ၢ်စှၤခါလီၤ.  လၢနီၢ်ဃးနၤအတၢ်ထုကဖၣ် အဆိကတၢၢ်တဘျီန့ၣ် အဝဲကိးဝဲကစၢ်ယွၤလၢ “တၢ်သုးမုၢ်ဂီၢ်မုၢ်အယွၤ” န့ၣ်လီၤ. လၢလံာ်စီဆှံအပူၤန့ၣ် နီၢ်ဃးနၤမ့ၢ်ပှၤအဆိကတၢၢ်တဂၤလၢ အကိးဝဲကစၢ်ယွၤဒ်အံၤလီၤ. တၢ်ကတိၤလၢအမ့ၢ် တၢ်သုးမုၢ်ဂီၢ်မုၢ်အယွၤန့ၣ် အိၣ်ဝဲလၢလံာ်စီဆှံအပူၤ ၂၈၅ ဘျီလီၤ. ဒီးမံၤအံၤန့ၣ် အဲၣ်ဒိးစံးဝဲလၢ ယဟိဝၤယွၤမ့ၢ်ပှၤလၢ အပၢဆှၢဘၣ်ဝဲမူခိၣ်ကလူး အသုးမုၢ်သံၣ်ဘိတဖၣ်န့ၣ်လီၤ.  နီၢ်ဃးနၤအတၢ်ထုကဖၣ် လၢခံတခါန့ၣ် တမ့ၢ်ဖဲအဖိခွါအိၣ်ဖျဲၣ်ထီၣ်သီသီအဆၢကတီၢ်ဘၣ်. ဘၣ်ဖဲအဝဲဒီးအဝၤစီၤအ့လကါနၤ ဟ့ၣ်လီၤဝဲအဖိခွါလၢ ကမၤဝဲယွၤအတၢ်မၤလၢတၢ်လုၢ်ဟံၣ်အဆၢကတီၢ်န့ၣ်လီၤ. လၢတၢ်ဃ့ထုကဖၣ်တဘျီအံၤအပူၤ ပထံၣ်ဘၣ်လၢ အတၢ်သူၣ်ခုသးခုဟဲခီဖျိလၢ ယဟိဝၤယွၤဆိၣ်ဂ့ၤအီၤအဃိလီၤ.  ဖဲနီၢ်ဃးနၤ စံးဝဲလၢ “ယနၢၤဘၣ်တၢ်ပာ်ထီၣ်လၢယွၤအပူၤ” အခါန့ၣ် ဘၣ်သ့ၣ်သ့ၣ် အဝဲကဆိကမိၣ်ဘၣ်ဃးဒီး ကျီၢ်ဖါတံၢ်ဖးဒိၣ်တဒု သူဝဲအနၢၤလၢအဂံၢ်ဆူၣ်ဘါဆူၣ်န့ၣ်လီၤ. နီၢ်ဃးနၤ အဲၣ်ဒိးစံးဝဲလၢ— ‘ယဟိဝၤယွၤ ဒုးဆူၣ်ထီၣ်ယဂံၢ်ယဘါလီၤ.’—၁ မူၤ. ၂:၁.  နီၢ်ဃးနၤအတၢ်ကတိၤဘၣ်ဃးဒီး “ပှၤဒိးဖှူ” အံၤန့ၣ်မ့ၢ်ဝံ အတၢ်ကတိၤတခါန့ၣ်လီၤ. တၢ်ကတိၤအဝဲအံၤ အဲၣ်ဒိးစံးဝဲဒၣ် “မ့းၡံအၤ” န့ၣ်လီၤ. လၢလံာ်စီဆှံအပူၤ နီၢ်ဃးနၤမ့ၢ်ပှၤအဆိကတၢၢ်တဂၤလၢ အသူဝဲတၢ်ကတိၤတဖျၢၣ်အံၤ ဒ်သိးကတဲဖျါထီၣ်ဝဲစီၤပၤလၢ အကဘၣ်တၢ်ဃုထၢထီၣ်အီၤလၢ ခါဆူညါအဂ့ၢ်န့ၣ်လီၤ.—၁ မူၤ. ၁:၁၀.  ပူၤကွံာ်အနံၣ် ၁,၀၀၀ ဝံၤအလီၢ်ခံ, ဖဲယ့ၣ်ၡူးအမိၢ်နီၢ်မၤရံ စံးထီၣ်ပတြၢၤယဟိဝၤယွၤအခါန့ၣ် လီၤဂာ်လိာ်အသး ဒီးနီၢ်ဃးနၤအတၢ်စံးထီၣ်ပတြၢၤန့ၣ်လီၤ.—လူၤကၣ် ၁:၄၆-၅၅. (ကွၢ်တၢ်မၤလိ၁၇ တက့ၢ်.)၁,၂. ဘၣ်မနုၤအဃိ စီၤၡမူၤအ့လး ကဘၣ်မၤစၢၤပှၤအံၣ်စရ့လးဖိ ဒ်သိးကပီၢ်ယၢ်လီၤက့ၤအသးလဲၣ်.စီၤၡမူၤအ့လး မၤတၢ်လၢအပှၤဂီၢ်မုၢ်အဂီၢ် ဒ်ဝံဒီးစံၣ်ညီၣ်ကွီၢ်အသိးန့ၣ် အိၣ်လံအနံၣ်လၢအဆံတဖၣ်လံ. ဒီးခီဖျိလၢ တၢ်ဂ့ၢ်အိၣ်ဝဲအဃိ အဝဲကိးအိၣ်ဖှိၣ်ပှၤဂီၢ်မုၢ်အံၤ ဆူဝ့ၢ်ကံးလကၤလးန့ၣ်လီၤ. ဖဲန့ၣ်အခါ ဘၣ်လၢတၢ်ယီၤထီၣ်အဆၢကတီၢ် လၢလါမ့ၤ မ့တမ့ၢ်လါယူၤန့ၣ်လီၤ. ဒီးကူးဘုအကတီၢ်ဘၣ်ဝဲအဃိ စံာ်ပျီသ့ၣ်တဖၣ်ခဲလၢာ် အလွဲၢ်ဖျါဘီဝဲဒ်ထူအသိးလီၤ. စီၤၡမူၤအ့လး ကွၢ်ဃီၤဝဲဆူအပှၤဂီၢ်မုၢ်တဖၣ်အအိၣ် ဒီးအဝဲသ့ၣ်အိၣ်ခိးဒိကနၣ်အီၤ ဘှ့ၣ်ကလာ်တုၤဒၣ်လဲာ် တၢၢ်ဃံၤသးဟးမး နနၢ်ဟူသီၣ်ဝဲလီၤ. အဝဲထုးန့ၢ် ပှၤဂီၢ်မုၢ်အသးကသ့ဒ်လဲၣ်.၂ ပှၤဂီၢ်မုၢ်တဖၣ်အံၤ လဲၤနုာ်လီၤဝဲလၢ ကျဲလၢအလီၤဘၣ်ယိၣ်ထဲလဲၣ်န့ၣ် အဝဲသ့ၣ်တသ့ၣ်ညါလီၤအသးဘၣ်. အဝဲသ့ၣ်ဆၢတဲာ်အသးလၢ ကပာ်ထီၣ်ဝဲစီၤပၤတဂၤ လၢအကပၢအီၤအဂီၢ်လီၤ. ဘၣ်ဆၣ် ခီဖျိလၢပှၤဂီၢ်မုၢ် အဲၣ်ဒိးမၤဝဲဒ်အံၤအဃိ ပာ်ဖျါထီၣ် တၢ်တပာ်ကဲယဟိဝၤယွၤဒီး စီၤၡမူၤအ့လးန့ၣ်လီၤ. မ့ၢ်ဒၣ်ဒ်သိး အဝဲသ့ၣ်တတူၢ်လိာ် ယဟိဝၤယွၤဒ် အစီၤပၤအသိးလၢၤဘၣ်. ဒ်သိးပှၤဂီၢ်မုၢ်တဖၣ်အံၤ ကပီၢ်ယၢ်လီၤက့ၤအသးအဂီၢ် စီၤၡမူၤအ့လးကမၤဝဲဒ်လဲၣ်.ပှၤအၢပှၤသီ မ့ၢ်အိၣ်ဝးတရံးပှၤသနာ်က့ ဖိသၣ်ၡမူၤအ့လး အဒိအတဲာ်န့ၣ် ပာ်ဖျါထီၣ်ဝဲလၢ ပမၤဒိၣ်ထီၣ်ပတၢ်နာ်ယဟိဝၤယွၤ သ့ဒံးဝဲလီၤ၃,၄. (က)ဘၣ်မနုၤအဃိ စီၤၡမူၤအ့လးတဲကဒါက့ၤဝဲ အသးစၢ်အမုၢ်နံၤအဂ့ၢ်လဲၣ်. (ခ)ဘၣ်မနုၤအဃိ စီၤၡမူၤအ့လး အဒိအတဲာ် ကဲဘျုးလၢပဂီၢ်လဲၣ်.၃ စီၤၡမူၤအ့လး စံးဘၣ်ပှၤဂီၢ်မုၢ်လၢ “ယဲဒၣ်အံၤ ယသးပှၢ်တ့ၢ်လံ, ဒီးယခိၣ်ဝါလံ.” ခီဖျိလၢ အသးပှၢ်ဒီးအခိၣ်ဆူၣ်ဝါလံအဃိ ပှၤဂီၢ်မုၢ်တဖၣ် ဒိကနၣ်အီၤလၢ တၢ်ပာ်ကဲအပူၤလီၤ. ဒီးအဝဲစံးဝဲဒ်အံၤ “လၢယဖိသၣ်လံၤလံၤ တုၤမုၢ်မဆါတနံၤအံၤ ယလဲၤတၢ်လၢသုမဲာ်ညါလီၤ.” (၁မူၤ.၁၁:၁၄, ၁၅; ၁၂:၂) စီၤၡမူၤအ့လး အသးပှၢ်ဝဲဘၣ်ဆၣ် တသးပ့ၤနီၣ်ဝဲ အသးစၢ်အမုၢ်နံၤတဖၣ်ဘၣ်. ဖဲအဝဲဒိၣ်ထီၣ်သီအဆၢကတီၢ် ခီဖျိလၢ အဆၢတဲာ်တၢ်လၢ အဘၣ်အဃိ ကဲထီၣ်တၢ်မၤစၢၤဒ်သိး အဝဲကအိၣ်ဒီးတၢ်နာ်ယဟိဝၤယွၤ ဒီးတီဝဲလၢအဖီခိၣ်ထီဘိလီၤ.၄ လၢစီၤၡမူၤအ့လး အတၢ်အိၣ်မူအပူၤပှၤလၢ အတတီဒီးကစၢ်ယွၤန့ၣ် အိၣ်ဝးတရံးအီၤအဃိ အဝဲကဘၣ်ဂုာ်ကျဲးစၢး မၤဒိၣ်ထီၣ်အတၢ်နာ်ထီဘိလီၤ. မုၢ်မဆါတနံၤအံၤ ပဝဲစ့ၢ်ကီး ပအိၣ်မူဘၣ်လၢပှၤအၢပှၤသီအကျါအဃိ ပကမၤဒိၣ်ထီၣ်ပတၢ်နာ်န့ၣ် တမ့ၢ်တၢ်လၢအညီဝဲလၢပဂီၢ်ဘၣ်. (ဖး လူၤကၣ် ၁၈:၈ တက့ၢ်.) လၢတၢ်န့ၣ်အဃိ ပကမၤလိသကိး စီၤၡမူၤအ့လးအဒိအတဲာ် စးထီၣ်လၢအဝဲမ့ၢ်ဒံးဖိသၣ်တုၤလီၤလၢ အသးပှၢ်န့ၣ်လီၤ.၅,၆. ဖဲစီၤၡမူၤအ့လး အနီၢ်ဆံးဆံးဖိအခါ ဘၣ်မနုၤအဃိ အတၢ်အိၣ်မူတလီၤဂာ်ဒ်သိးဖိသၣ်အဂၤတဖၣ်လဲၣ်, ဘၣ်ဆၣ် အမိၢ်အပၢ်သ့ၣ်ညါဝဲတၢ်မနုၤလဲၣ်.၅ ဖဲစီၤၡမူၤအ့လး အနီၢ်ဆံးဆံးဖိအခါ အတၢ်အိၣ်မူတလီၤဂာ်ဒ်သိးဖိသၣ်အဂၤတဖၣ်ဘၣ်. အဝဲဖှၣ်နုၢ်ဝံၤအလီၢ်ခံ ဖဲအသးအိၣ်ထဲသၢနံၣ်ဘျဲၣ်အဆၢကတီၢ်န့ၣ် အဝဲစးထီၣ်မၤဝဲ ယွၤအတၢ်မၤလၢဒဲစီဆှံလၢ ဝ့ၢ်ၡံလိၤအပူၤန့ၣ်လီၤ. ဝ့ၢ်တဖျၢၣ်အံၤ စီၤစုၤဝဲဒီးစီၤၡမူၤအ့လးအဟံၣ်လၢဝ့ၢ်ရၤမါ န့ၣ်ယံၤဝဲအမံးလာ် ၂၀ ဘျဲၣ်လီၤ. စီၤၡမူၤအ့လးအမိၢ်နီၢ်ဃးနၤဒီး အပၢ်စီၤအ့လကါနၤန့ၣ် ဟ့ၣ်လီၤဝဲအဖိခွါဖိလၢ ကမၤဝဲယဟိဝၤယွၤအတၢ်မၤ လီၤလီၤဆီဆီ ဒ်ပှၤနစၤရံဖိအသိး လၢအသးသမူဒီတစိၤန့ၣ်လီၤ.* တၢ်အံၤအဲၣ်ဒိးစံးဝဲလၢ စီၤၡမူၤအ့လးအမိၢ်အပၢ် တၢၤကွံာ်အီၤခီဖျိလၢ အဝဲသ့ၣ်တအဲၣ်အီၤလၢၤဘၣ်အဃိဧါ.၆ တမ့ၢ်လ့ၤတက့ၤဘၣ်. စီၤၡမူၤအ့လးအမိၢ်အပၢ် သ့ၣ်ညါဝဲလၢ ဖဲဝ့ၢ်ၡံလိၤန့ၣ်ပှၤကအံးထွဲကွၢ်ထွဲအဖိခွါ ဂ့ၤဂ့ၤဘၣ်ဘၣ်လီၤ. စီၤၡမူၤအ့လးမၤသကိးတၢ်ဒီး ပှၤလုၢ်တၢ်အခိၣ်စီၤဧ့လံၤအဃိ စီၤဧ့လံၤန့ၣ်ကရဲၣ်ကျဲၤန့ၢ်တၢ်လၢအဂီၢ်လီၤ. တကးဒံးဘၣ် ပှၤပိာ်မုၣ်တဖၣ်လၢ အမၤစၢၤတၢ်လၢဒဲစီဆှံန့ၣ်အိၣ်ဝဲစ့ၢ်ကီးလီၤ.—၂ မိၤ. ၃၈:၈; စံၣ်ညီၣ်. ၁၁:၃၄-၄၀.၇,၈. (က)တနံၣ်ဘၣ်တနံၣ်န့ၣ် စီၤၡမူၤအ့လးအမိၢ်အပၢ်တဖၣ် ဟ့ၣ်ဂံၢ်ဟ့ၣ်ဘါအီၤဒ်လဲၣ်. (ခ)မိၢ်ပၢ်လၢမုၢ်မဆါတနံၤအံၤန့ၣ် ဟံးန့ၢ်တၢ်မၤလိလၢ စီၤၡမူၤအ့လးအမိၢ်အပၢ်အအိၣ် ကသ့ဒ်လဲၣ်.၇ အါန့ၢ်အန့ၣ် နီၢ်ဃးနၤဒီးစီၤအ့လကါနၤန့ၣ် အဲၣ်ဘၣ်ဝဲအဖိဝဲၢ်ကိဒိၣ်မး ဒီးတသးပ့ၤနီၣ်ကွံာ်အီၤနီတဘျီဘၣ်. တချုးလၢစီၤၡမူၤအ့လးအိၣ်ဖျဲၣ်ဒံးဘၣ်န့ၣ် နီၢ်ဃးနၤဃ့ထုကဖၣ်ဆူ ကစၢ်ယွၤအအိၣ်ဒီး စံးဝဲလၢကစၢ်ယွၤမ့ၢ်ဟ့ၣ်အီၤ ဖိပိာ်ခွါန့ၣ်အဝဲကဟ့ၣ်က့ၤအီၤလၢယွၤအဂီၢ် ဒ်သိးကမၤဝဲယွၤအတၢ်မၤ တစိၤလၢအသးလီၤ. ကစၢ်ယွၤစံးဆၢက့ၤ အတၢ်ထုကဖၣ်အဃိ အဝဲအိၣ်ဖျဲၣ်ထီၣ်စီၤၡမူၤအ့လးလီၤ. တနံၣ်ဘၣ်တနံၣ်ဖဲ နီၢ်ဃးနၤလဲၤဟးအိၣ်သကိး စီၤၡမူၤအ့လးအဆၢကတီၢ်န့ၣ် အဝဲလဲၤစိာ်န့ၢ်အီၤဆ့ကၤတဘ့ၣ်ဒ်သိး အကသိးဝဲဖဲအဝဲမၤဝဲ ဒဲစီဆှံတၢ်ဖံးတၢ်မၤအခါန့ၣ်လီၤ. ဖဲအမိၢ် လဲၤဟးအိၣ်သကိးအီၤအဆၢကတီၢ် အဝဲကသးခုဒိၣ်မးလီၤ. တကးဒံးဘၣ် အမိၢ်အပၢ်ကတဲနၢ်ပၢၢ်အီၤလၢ အဝဲမၤဘၣ်ဝဲ တၢ်ဖံးတၢ်မၤလၢဒဲစီဆှံန့ၣ် မ့ၢ်တၢ်ခွဲးတၢ်ယာ်ဖးဒိၣ်လၢအဂီၢ်လီၤ. မိၢ်ပၢ်အတၢ်ဟ့ၣ်ဂံၢ်ဟ့ၣ်ဘါဒီး အတၢ်ဟံးစုနဲၣ်ကျဲန့ၣ် ကဲထီၣ်ဝဲတၢ်သူၣ်မံသးမုာ်လၢအဂီၢ်လီၤ.၈ မိၢ်ပၢ်တဖၣ်လၢ မုၢ်မဆါတနံၤအံၤ ဟံးန့ၢ်တၢ်မၤလိလၢနီၢ်ဃးနၤဒီး စီၤအ့လကါနၤအအိၣ်သ့ဝဲလီၤ. ပထံၣ်ဘၣ်လၢ မိၢ်ပၢ်အါဂၤန့ၣ် ဂုာ်ကျဲးစၢးလုၢ်အီၣ်လုၢ်အီအဖိလၢ နီၢ်ခိတခီဘၣ်ဆၣ် အဝဲသ့ၣ်ကွၢ်ကပာ်ကွံာ်ဝဲအဖိအတၢ်လိၣ်ဘၣ်လၢ နီၢ်သးတခီန့ၣ်လီၤ. မ့မ့ၢ်စီၤၡမူၤအ့လးအမိၢ်အပၢ်န့ၣ် ဂုာ်ကျဲးစၢးဝဲဒ်သိး အဟံၣ်ဖိဃီဖိကပာ်ဝဲ အတၢ်ရ့လိာ်သးဒီးယဟိဝၤယွၤလၢ နီၣ်ဂံၢ်တၢန့ၣ်လီၤ. ခီဖျိလၢ အဝဲသ့ၣ်မၤဝဲဒ်န့ၣ်အဃိ ကဲဘျုးကဲဖှိၣ်လၢ စီၤၡမူၤအ့လးအဂီၢ် ဖဲအဝဲဒိၣ်ထီၣ်အဆၢကတီၢ်န့ၣ်လီၤ.—ဖး ကတိၤဒိ ၂၂:၆ တက့ၢ်.၉,၁၀. (က)ဒဲစီဆှံ အက့ၢ်အဂီၤမၤအသးဒ်လဲၣ်. ဒီးဘၣ်ဃးဒီးဒဲစီဆှံန့ၣ် စီၤၡမူၤအ့လးတူၢ်ဘၣ်ဝဲဒ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.) (ခ)စီၤၡမူၤအ့လး အိၣ်ဒီးမူဒါဒ်လဲၣ်, ဒီးပှၤသးစၢ်တဖၣ်လၢ မုၢ်မဆါတနံၤအံၤန့ၣ် ကွၢ်လိမၤဒိးအီၤကသ့ဒ်လဲၣ်.၉ ဖဲစီၤၡမူၤအ့လး ဒိၣ်ထီၣ်သီအဆၢကတီၢ် အဝဲကလဲၤဟးလိၣ်ကွဲလၢ ကစၢၢ်ကလိအကျါ လၢဝ့ၢ်ၡံလိၤအကပိာ်ကပၤန့ၣ်လီၤ. ဖဲန့ၣ်န့ၣ် အဝဲကကွၢ်စိကဒါက့ၤဝ့ၢ်ဖိတဖျၢၣ်အံၤ ဒီးတၢ်တြီၤလၢအအိၣ်ဝဲလၢအကပၤလီၤ. ဒီးဖဲအထံၣ်စိဃီၤဝဲ ယဟိဝၤယွၤအဒဲစီဆှံအခါ အဝဲကပာ်ကဖၢလၢအသး ဒီးကသးခုဝဲဒိၣ်မးလီၤ. လၢအပူၤကွံာ်အနံၣ် ၄၀၀ ဃၣ်ဃၣ်န့ၣ် ပှၤသူၣ်ထီၣ်ဝဲဒဲစီဆှံလၢ စီၤမိၤၡ့အတၢ်တီခိၣ်ရိၤမဲအဖီလာ်လီၤ. ဒီးဒဲစီဆှံအံၤန့ၣ် မ့ၢ်တၢ်ဘူၣ်ထီၣ်ဘါထီၣ်ယဟိဝၤယွၤ အလီၢ်ခၢၣ်သးန့ၣ်လီၤ.*၁၀ ဒ်တၢ်ဆၢကတီၢ် လဲၤပူၤကွံာ်အသိး သးစၢ်ၡမူၤအ့လးမၤတၢ်လၢ ဒဲစီဆှံအပူၤမုာ်ဒိၣ်မးလီၤ. လၢခံအဝဲကွဲးဝဲအနီၢ်ကစၢ်အဂ့ၢ် ဒီးစံးဝဲလၢ “စီၤၡမူၤအ့လးန့ၣ် မၤတၢ်အခ့အပှၤအတၢ်မၤလၢ ယွၤအမဲာ်ညါလီၤ. ပှၤဖိသၣ်အယီၢ်ဒ့ ကံၢ်တူာ်အသးဒီး အ့ဖိးဖှီဝါကဆှၣ်တဘ့ၣ်လီၤ.” (၁ မူၤ. ၂:၁၈) တၢ်လၢအ့ဖိးဖှီဝါကဆှၣ်န့ၣ် မ့ၢ်ဝဲဆ့ယိယိဖိတဘ့ၣ်လၢ အစုဒုၣ်တအိၣ်ဘၣ်. ဒီးဆ့ကၤတဘ့ၣ်အံၤ ပာ်ဖျါထီၣ်ဝဲလၢ စီၤၡမူၤအ့လးန့ၣ်မၤစၢၤဝဲ ပှၤလုၢ်တၢ်အဒိၣ်လၢ ဒဲစီဆှံန့ၣ်လီၤ. စီၤၡမူၤအ့လးတမ့ၢ် ပှၤလုၢ်တၢ်အဒိၣ်ဘၣ်. ဘၣ်ဆၣ်အဝဲအိၣ်ဒီးမူဒါလၢ ကအိးထီၣ်ဝဲပဲတရီ လၢဂီၤခီဒ်သိးပှၤကဟဲနုာ်ဟးထီၣ်ဝဲလၢ ဒဲစီဆှံအကရၢၢ်ပူၤအဂီၢ်လီၤ. အဂၤတမံၤန့ၣ် အဝဲမၤစၢၤဝဲ သးပှၢ်စီၤဧ့လံၤန့ၣ်လီၤ. ခီဖျိလၢ စီၤၡမူၤအ့လးအိၣ်ဒီးမူဒါတဖၣ်အံၤအဃိ အသးခုဒိၣ်မးလီၤ. ဘၣ်ဆၣ် တၢ်လၢအမၤတံာ်တာ်အသးန့ၣ် ဟဲကဲထီၣ်ဝဲတခါလီၤ. မ့ၢ်လၢပှၤမၤတၢ် အၢအၢသီသီလၢ ယဟိဝၤယွၤအဟံၣ်ပူၤ အဃိန့ၣ်လီၤ.၁၁,၁၂. (က)စီၤဃၤဖနံဒီးစီၤဖံၤနဃၣ်န့ၣ် ဘၣ်မနုၤအဃိ မၤဝဲတၢ်ဒဲးဘးအါမးလဲၣ်. (ခ) စီၤဃၤဖနံဒီးစီၤဖံၤနဃၣ်န့ၣ် မၤတၢ်အၢတၢ်သီလၢ ဒဲစီဆှံအပူၤဒ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.)၁၁ ဖဲစီၤၡမူၤအ့လး မ့ၢ်ပှၤသးစၢ်အခါန့ၣ် အဝဲထံၣ်ဘၣ်ဝဲ တၢ်အၢတၢ်သီဒီး တၢ်တတီတလိၤ အကလုာ်ကလုာ်လီၤ. အဒိ, ဘၣ်ဃးဒီးစီၤဧ့လံၤအဖိခွါခံဂၤ လၢအမ့ၢ်စီၤဃၤဖနံဒီး စီၤဖံၤနဃၣ်န့ၣ် စီၤၡမူၤအ့လးကွဲးဝဲလၢ “စီၤဧ့လံၤအဖိခွါတဖၣ်န့ၣ် မ့ၢ်ပှၤတတီတလိၤတဖၣ်လီၤ. အဝဲသ့ၣ်တပာ်ကဲယွၤအကလုၢ်” ဘၣ်. (၁ မူၤ. ၂:၁၂, ခ့ခါစှီၤကျိာ်) တၢ်ဂ့ၢ်ခံခါလၢ လံာ်စီဆှံတဆၢအံၤပာ်ဖျါထီၣ်ဝဲန့ၣ် ဘၣ်ထွဲလိာ်အသးလီၤ. ခီဖျိလၢ စီၤဃၤဖနံဒီး စီၤဖံၤနဃၣ်န့ၣ် တပာ်ကဲဝဲယွၤအကလုၢ်အဃိ အဝဲသ့ၣ်ကဲထီၣ် ပှၤတတီတလိၤတဖၣ်လီၤ. အဝဲသ့ၣ်တကနၣ်ဃုာ် ကစၢ်ယွၤအတၢ်သိၣ်တၢ်သီတဖၣ် ဒီးအတၢ်ဘျၢနီတစဲးဘၣ်. ဒီးခီဖျိလၢ အဝဲသ့ၣ်တပာ်ကဲ ယဟိဝၤယွၤအတၢ်ဘျၢတဖၣ်အဃိ အဝဲသ့ၣ်မၤဝဲတၢ်ဒဲးဘးအါမးလီၤ.၁၂ ပှၤလုၢ်တၢ်အဒိၣ်တဖၣ် ကဘၣ်မၤဝဲအမူဒါ ဒ်လဲၣ်ဒ်လဲၣ်ဒီး လၢဒဲစီဆှံန့ၣ် အဝဲသ့ၣ်ကဘၣ်လုၢ်ထီၣ်တၢ်ဒ်လဲၣ်န့ၣ် ကစၢ်ယွၤဟ့ၣ်လီၤတၢ်သိၣ်တၢ်သီ လီၤတံၢ်လီၤဆဲးလီၤ. ဘၣ်မနုၤအဃိလဲၣ်. ခီဖျိလၢ တၢ်လုၢ်ထီၣ်တၢ်န့ၣ် မ့ၢ်တ့ၢ်ကစၢ်ယွၤ အတၢ်ကတဲာ်ကတီၤ ဒ်သိးပှၤဟီၣ်ခိၣ်ဖိတဖၣ် အတၢ်ဒဲးဘးကဘၣ်တၢ်ပျၢ်ကွံာ်အီၤ, အဝဲသ့ၣ်ကကဆှီဝဲ လၢယွၤအမဲာ်ညါဒီး ဒိးန့ၢ်ဘၣ်ဝဲအတၢ်ဘၣ်သးအဂီၢ်လီၤ. ဘၣ်ဆၣ် စီၤဃၤဖနံဒီးစီၤဖံၤနဃၣ်န့ၣ် ဆီၣ်ထွဲဝဲပှၤလုၢ်တၢ်အဒိၣ်အဂၤတဖၣ် ဒ်သိးအသုတပာ်ကဲ တၢ်လုၢ်တၢ်ပာ်တဖၣ်တဂ့ၤအဂီၢ်လီၤ.*၁၃,၁၄. (က)ခီဖျိလၢပှၤမၤတၢ်အၢတၢ်သီလၢ ဒဲစီဆှံအပူၤအဃိပှၤလၢ အသူၣ်ဘျၢသးဘျၢတဖၣ် ကတူၢ်ဘၣ်ဝဲဒ်လဲၣ်. (ခ)ဘၣ်မနုၤအဃိ ပတဲသ့လၢစီၤဧ့လံၤ တမၤလၢပှဲၤအမူဒါလဲၣ်.၁၃ ထံၣ်ကမှံကွၢ်လၢ စီၤၡမူၤအ့လးအမဲာ်ချံကျိၣ်ထီၣ် ဖဲအထံၣ်ဘၣ်ဝဲ တၢ်တတီတလိၤတဖၣ်အံၤအခါန့ၣ်တက့ၢ်. အဝဲကဆိကမိၣ်လၢ ဘၣ်မနုၤအဃိ ပှၤဟ့ၣ်အခွဲးလၢ ပှၤမၤတၢ်အၢအၢသီသီဒ်အံၤ လၢဒဲစီဆှံန့ၣ်လဲၣ်. ဒီးအဝဲကထံၣ်ဘၣ်ဝဲပှၤအါဂၤ, ပှၤဖှီၣ်ဖိယာ်ဖိမ့ၢ်ဂ့ၤ, ပှၤလၢအအိၣ်ဒီးတၢ်ဆီၣ်လီၤသးမ့ၢ်ဂ့ၤ, ပှၤလၢအဘၣ်တၢ်ဆီၣ်သနံးအီၤမ့ၢ်ဂ့ၤ ဟဲဝဲဆူဒဲစီဆှံ ဒ်သိးကဒိးန့ၢ်ဘၣ်တၢ်သူၣ်မံသးမုာ်ဒီး တၢ်ဂံၢ်တၢ်ဘါလၢနီၢ်သးတခီန့ၣ်လီၤ. ဘၣ်ဆၣ် အဝဲသ့ၣ်ဘၣ်တၢ်မၤမဲာ်ဆှးအီၤ ဒီးဘၣ်က့ၤဝဲလၢ တၢ်သူၣ်အုးသးအုးအပူၤလီၤ. တကးဒံးဘၣ် ဖဲစီၤၡမူၤအ့လးသ့ၣ်ညါထီၣ်ဝဲလၢ စီၤဃၤဖနံဒီးစီၤဖံၤနဃၣ် မၤကမၣ်မုၣ်ကမၣ်ခွါဒီး ပိာ်မုၣ်တနီၤလၢအမၤတၢ်ဖဲ ဒဲစီဆှံအပူၤန့ၣ် အသးကမၤအသးဒ်လဲၣ်. (၁ မူၤ. ၂:၂၂) ဘၣ်သ့ၣ်သ့ၣ် အဝဲကမုၢ်လၢ်တၢ်လၢ စီၤဧ့လံၤကမၤဘၣ်ဂီၢ်က့ၤ တၢ်ဂ့ၢ်သ့ၣ်တဖၣ်အံၤလီၤ.ဖဲစီၤၡမူၤအ့လးထံၣ်ဘၣ်ဝဲလၢ စီၤဧ့လံၤအဖိခွါတဖၣ် မၤတၢ်အၢအၢသီသီအဆၢကတီၢ်န့ၣ် အသးကဘၣ်တံာ်တာ်ဒိၣ်မးလီၤ၁၄ စီၤဧ့လံၤမ့ၢ် ပှၤလၢအကြၢးကတၢၢ်တဂၤလၢ ကဘှီဘၣ်ထီၣ်က့ၤ တၢ်ကီတၢ်ခဲတဖၣ်အံၤလီၤ. ဒ်အဝဲမ့ၢ်ပှၤလုၢ်တၢ်အခိၣ်အသိး အဝဲကဘၣ်ဟံးန့ၢ်မူဒါဒီး ကွၢ်ထွဲတၢ်လၢအမၤအသးဖဲ ဒဲစီဆှံန့ၣ်လီၤ. ဒ်အဝဲမ့ၢ် စီၤဃၤဖနံဒီးစီၤဖံၤနဃၣ်အပၢ်အသိး အမူဒါအိၣ်ဝဲလၢ အဝဲကဘၣ်သိၣ်က့ၤသီက့ၤအဖိလီၤ. မ့ၢ်လၢအဝဲသ့ၣ် မၤဘၣ်ဒိလီၤက့ၤအနီၢ်ကစၢ် ဒီးပှၤအါဂၤအဃိလီၤ. ဘၣ်ဆၣ် ဘၣ်ဃးဒီးအမူဒါခံခါအံၤန့ၣ် စီၤဧ့လံၤတမၤလၢပှဲၤဝဲနီတခါဘၣ်. အဝဲသိၣ်ဝဲအဖိခွါထဲ တစဲးတမွဲးလီၤ. (ဖး၁ၡမူၤအ့လး ၂:၂၃-၂၅ တက့ၢ်.) နီၢ်နီၢ်န့ၣ် အဝဲသ့ၣ်လိၣ်ဘၣ်ဝဲ တၢ်သိၣ်က့ၤသီက့ၤ လၢအဆူၣ်ဒိၣ်မးလီၤ. ခီဖျိလၢအဝဲသ့ၣ်မၤဝဲ တၢ်ဒဲးဘးဒိၣ်ဒိၣ်မုၢ်မုၢ်အဃိ အဝဲသ့ၣ်ကြၢးသံဝဲလီၤ.၁၅. ယဟိဝၤယွၤဆှၢလီၤန့ၢ်ဝဲ စီၤဧ့လံၤလၢတၢ်ကစီၣ်မနုၤလဲၣ်, ဒီးမ့ၢ်စီၤဧ့လံၤအဟံၣ်ဖိဃီဖိတဖၣ် ဆီတလဲအသးဧါ.၁၅ တၢ်ကီတၢ်ခဲတဖၣ်အံၤ နးထီၣ်ဝဲတုၤလၢ ယဟိဝၤယွၤဆှၢလီၤဝဲ ဝံတဂၤဆူစီၤဧ့လံၤအအိၣ် ဒ်သိးအကတဲဘၣ်အီၤ တၢ်စံၣ်ညီၣ်အကစီၣ်န့ၣ်လီၤ. ယဟိဝၤယွၤသူဝဲ ဝံတဂၤအံၤဒ်သိးကစံးဘၣ်စီၤဧ့လံၤလၢန “မၤလၤကပီၤနဖိခွါတဖၣ် လၢယဖီခိၣ်” လီၤ. ဝံၤဒီးကစၢ်ယွၤတဲဆိပာ်ဝဲလၢ စီၤဧ့လံၤအဖိခွါလၢ အအၢအသီတဖၣ်အံၤ ကသံဝဲလၢတနံၤဃီအတီၢ်ပူၤဒီး စီၤဧ့လံၤအဟံၣ်ဖိဃီဖိတဖၣ် ကတူၢ်ဘၣ်တၢ်နးတၢ်ဖှီၣ်အါမးလီၤ. တကးဒံးဘၣ် စီၤဧ့လံၤအဟံၣ်ဖိဃီဖိတဖၣ် အတၢ်ခွဲးတၢ်ယာ်လၢ ကကဲထီၣ်ပှၤလုၢ်တၢ်အဒိၣ်တဖၣ်န့ၣ် ကလီၤမၢ်ကွံာ်ဝဲလီၤ. ဖဲစီၤဧ့လံၤအဟံၣ်ဖိဃီဖိ နၢ်ဟူဘၣ်ဝဲကစၢ်ယွၤ အတၢ်ဟ့ၣ်ပလီၢ်အံၤအခါန့ၣ် မ့ၢ်အဝဲသ့ၣ်ဆီတလဲအသးဧါ. လံာ်စီဆှံတပာ်ဖျါထီၣ်ဝဲလၢ အဝဲသ့ၣ်ဆီတလဲအသးဘၣ်.—၁ မူၤ. ၂:၂၇–၃:၁.၁၆. (က)ဘၣ်ဃးဒီး သးစၢ်ၡမူၤအ့လးအတၢ်လဲၤထီၣ်လဲၤထီအဂ့ၢ်န့ၣ် ပဖးဘၣ်ဒ်လဲၣ်. (ခ)နမ့ၢ်ဆိကမိၣ်ကွၢ်တၢ်ဂ့ၢ်တဖၣ်အံၤန့ၣ် ဘၣ်မနုၤအဃိ ကဲထီၣ်တၢ်ဂံၢ်တၢ်ဘါလၢနဂီၢ်လဲၣ်.၁၆ တၢ်တတီတလိၤတဖၣ် လၢဟဲကဲထီၣ်အသးဖဲဒဲစီဆှံန့ၣ် မ့ၢ်အမၤဘၣ်ဒိ သးစၢ်ၡမူၤအ့လးစ့ၢ်ကီးဧါ. တၢ်ကွဲးနီၣ်ကွဲးဃါလၢ အလီၤသူၣ်အုးသးအုးတဖၣ်အံၤအကျါ ပထံၣ်ဘၣ်တၢ်သးခုကစီၣ်လၢ ဘၣ်ဃးဒီးစီၤၡမူၤအ့လး အတၢ်လဲၤထီၣ်လဲၤထီအဂ့ၢ်စ့ၢ်ကီးလီၤ. အဒိ, ဖဲ ၁ ၡမူၤအ့လး ၂:၁၈ န့ၣ်ပဖးဘၣ်လၢ စီၤၡမူၤအ့လး “မၤတၢ်အခ့အပှၤအတၢ်မၤ လၢယွၤအမဲာ်ညါလီၤ.” ဖဲအသးစၢ်စၢ်ဖိအဆၢကတီၢ်ဒၣ်လဲာ် စီၤၡမူၤအ့လးအသးစၢၢ်ဆၢလၢ ယွၤအတၢ်မၤအပူၤလီၤ. ဒီးလၢ ၁ ၡမူၤအ့လး ၂:၂၁ န့ၣ်ပဖးဘၣ်လၢ “ဖိသၣ်စီၤၡမူၤအ့လးန့ၣ် ဒိၣ်ထီၣ်ဝဲလၢယွၤ အမဲာ်ညါလီၤ.” လၢတၢ်န့ၣ်အဃိ ပသ့ၣ်ညါဘၣ်လၢ ဒ်စီၤၡမူၤအ့လးဒိၣ်ထီၣ်ဝဲအသိး အတၢ်ရ့လိာ်အသးဒီး ယဟိဝၤယွၤန့ၣ် ဒံးယံာ်ဒံးဆူၣ်ထီၣ်ဝဲလီၤ. တၢ်ရ့လိာ်အသးဒီးယဟိဝၤယွၤ ဘူးဘူးတံၢ်တံၢ်န့ၣ် ဒီသဒၢအီၤဒ်သိးအသုတမၤတၢ် တတီတလိၤနီတမံၤတဂ့ၤအဂီၢ်လီၤ.၁၇,၁၈ (က)ဖဲခရံာ်ဖိသးစၢ်တဖၣ် ထံၣ်ဘၣ်ဝဲတၢ်တတီတလိၤအဆၢကတီၢ် ကွၢ်လိမၤဒိးဝဲစီၤၡမူၤအ့လးအဒိအတဲာ် ကသ့လၢကျဲဒ်လဲၣ်. (ခ)ခီဖျိလၢ စီၤၡမူၤအ့လးဒိကနၣ်ယွၤအကလုၢ်အဃိ အတၢ်အိၣ်မူမၤအသးဒ်လဲၣ်.၁၇ ခီဖျိလၢ ပှၤလုၢ်တၢ်အခိၣ်ဒီး အဖိခွါတဖၣ် မၤတၢ်ဒဲးဘးအဃိ ညီဒိၣ်မးလၢစီၤၡမူၤအ့လး ကတဲပူၤဖျဲးအသး ဒီးစံးဝဲလၢ ယၤစ့ၢ်ကီးယမၤဖဲယသး ဒီးဟးမၤကြီတၢ်သ့ဝဲလီၤ. ဘၣ်ဆၣ် ပှၤအဂုၤအဂၤဒီး လီၤဆီဒၣ်တၢ်ပှၤလၢအတီခိၣ်ရိၤမဲတၢ်တဖၣ် မ့ၢ်မၤတၢ်တတီတလိၤသနာ်က့ ပတဘၣ်ဆိကမိၣ်လၢ ပကမၤကမၣ်တၢ်ဒ်အဝဲသ့ၣ်မၤဝဲအသိးဘၣ်. မုၢ်မဆါတနံၤအံၤ ခရံာ်ဖိသးစၢ်အါဂၤန့ၣ် ထံၣ်ဘၣ်ဝဲအသကိးတဖၣ် ပာ်လီၤအဒိအတဲာ်လၢအတဂ့ၤဘၣ်. ဘၣ်ဆၣ် အဝဲသ့ၣ်မၤထွဲစီၤၡမူၤအ့လးအဒိအတဲာ်ဒီး “ဒိၣ်ထီၣ်ဝဲလၢယွၤအမဲာ်ညါ” ထီဘိန့ၣ်လီၤ.၁၈ ခီဖျိလၢ စီၤၡမူၤအ့လးဒိကနၣ် ယွၤအကလုၢ်အဃိ အတၢ်အိၣ်မူမၤအသးဒ်လဲၣ်. လံာ်စီဆှံစံးဝဲလၢ “ဖိသၣ်စီၤၡမူၤအ့လးဒိၣ်ထီၣ်ဆူညါဒီး ဒိးန့ၢ်တၢ်ဘၣ်သူၣ်ဘၣ်သးလၢယွၤ ဒီးပှၤကညီတဖၣ်အမဲာ်ညါလီၤ.” (၁ မူၤ. ၂:၂၆, ခ့ခါစှီၤကျိာ်) လၢတၢ်န့ၣ်အဃိ ပထံၣ်ဘၣ်လၢပှၤအါဂၤ လီၤဆီဒၣ်တၢ် ပှၤလၢအအဲၣ်ယဟိဝၤယွၤန့ၣ် အဲၣ်ဘၣ်ဝဲစီၤၡမူၤအ့လးလီၤ. တကးဒံးဘၣ် မ့ၢ်လၢပိာ်ခွါဖိတဂၤအံၤ တီဒီးအီၤအဃိ ယဟိဝၤယွၤ ပာ်လုၢ်ပာ်ပှ့ၤအီၤဒိၣ်မးလီၤ. စီၤၡမူၤအ့လး နာ်ဝဲလၢလၢပှဲၤပှဲၤလၢ ကစၢ်ယွၤကမၤကတၢၢ်ကွံာ်ဝဲ တၢ်အၢတၢ်သီလၢအကဲထီၣ်အသးဖဲ ဒဲစီဆှံအပူၤလီၤ. ဘၣ်ဆၣ်အဝဲကသံကွၢ်လီၤအသးလၢ မ့ၢ်ယကဘၣ်အိၣ်ခိးဒံးဆံးယံာ်လဲၣ်. ဘၣ်တနၤန့ၣ် တၢ်သံကွၢ်တဖျၢၣ်အံၤ ဘၣ်တၢ်စံးဆၢက့ၤအီၤန့ၣ်လီၤ.၁၉,၂၀. (က)ဘၣ်တဘျီဖဲဒဲစီဆှံန့ၣ် တၢ်မၤအသးဒီးစီၤၡမူၤအ့လးဒ်လဲၣ်. (ခ)ပှၤလၢအကိးအီၤတဂၤအံၤ မ့ၢ်မတၤလဲၣ်န့ၣ် စီၤၡမူၤအ့လးသ့ၣ်ညါဘၣ်ဝဲလၢ ကျဲဒ်လဲၣ်, ဒီးစီၤၡမူၤအ့လး ရ့ဒီးစီၤဧ့လံၤဒ်လဲၣ်.၁၉ ဖဲမုၢ်ဘူးကဆ့ၣ်ဝါထီၣ် ဒီးတၢ်ခံးဒံးဝဲအခါ ဒဲစီဆှံအမ့ၣ်အူဒၢဖးဒိၣ်တဖျၢၣ် ကပီၤဒံးဝဲပံၢ်လ့ပံၢ်လ့လီၤ. ဒီးစီၤၡမူၤအ့လးမံလီၤဝဲလၢအလီၢ် လၢတၢ်ဘှ့ၣ်တၢ်ဘှီၣ်အပူၤလီၤ. ဖဲန့ၣ်အခါ အဝဲနၢ်ဟူဘၣ်ဝဲ ပှၤတဂၤကိးထီၣ်အမံၤလီၤ. အဝဲဆိကမိၣ်ဝဲလၢ စီၤဧ့လံၤကိးအီၤ မ့ၢ်လၢအသးပှၢ်သဃဲး, အမဲာ်ချံတဆးဒီး လိၣ်ဘၣ်တၢ်မၤစၢၤအဃိလီၤ. ဒီးစီၤၡမူၤအ့လး ကရီဂဲၤဆၢထၢၣ်ဒီးလဲၤ “ဃ့ၢ်ဝဲ” ဆူစီၤဧ့လံၤအအိၣ် ဒ်သိးကမၤစၢၤအီၤအဂီၢ်လီၤ. မ့ၢ်နထံၣ်ကမှံကွၢ် တၢ်မၤအသးတဖၣ်အံၤသ့ဧါ. ပမ့ၢ်တဲတီတီန့ၣ် စီၤဧ့လံၤအတၢ်ဒဲးဘးအိၣ်အါမးလီၤ. ဘၣ်ဆၣ်ခီဖျိလၢ အဝဲမ့ၢ်ဒံးပှၤလုၢ်တၢ်အခိၣ်လၢ ယဟိဝၤယွၤဃုထၢဝဲအဃိ ဖိသၣ်ၡမူၤအ့လးပာ်ကဲအီၤ ဒီးရ့အီၤလၢတၢ်အဲၣ်တၢ်ကွံအပူၤလီၤ. စီၤၡမူၤအ့လးအဒိအတဲာ်အံၤ မ့ၢ်တၢ်လၢအထုးန့ၢ်ပသးဒိၣ်မးလီၤ.—၁ မူၤ. ၃:၂-၅.၂၀ စီၤၡမူၤအ့လး ကိးပၢၢ်ထီၣ်စီၤဧ့လံၤဒီး စံးဘၣ်အီၤလၢ “ကွၢ်ကွၢ်, ယၤလီၤ. အဂ့ၢ်ဒ်အံၤ, နကိးယၤလီၤ.” ဘၣ်ဆၣ် စီၤဧ့လံၤတဲဘၣ်အီၤလၢ ယတကိးနၤဘၣ်. ဝံၤဒီးမၢစီၤၡမူၤအ့လး က့ၤမံကဒါက့ၤလၢအလီၢ်န့ၣ်လီၤ. တၢ်မၤအသးဒ်အံၤ သၢဘျီတဘျီဝံၤအလီၢ်ခံန့ၣ် စီၤဧ့လံၤသ့ၣ်ညါနၢ်ပၢၢ်ဝဲလၢ ယဟိဝၤယွၤအဲၣ်ဒိးဆှၢလီၤ တၢ်ကစီၣ်တခါခါ ဆူစီၤၡမူၤအ့လးအအိၣ်န့ၣ်လီၤ. ဖဲန့ၣ်န့ၣ် စီၤဧ့လံၤမၤလိာ်စီၤၡမူၤအ့လးလၢ အကက့ၤမံနီၤက့ၤလၢအလီၢ်ဒီး တဲနၢ်ပၢၢ်အီၤလၢ ဖဲယဟိဝၤယွၤကိးအီၤအဆၢကတီၢ်န့ၣ် အဝဲကြၢးစံးဆၢက့ၤဝဲဒ်လဲၣ်အဂ့ၢ်န့ၣ်လီၤ. ဒီးစီၤၡမူၤအ့လးမၤဝဲဒ် စီၤဧ့လံၤတဲဝဲအသိးလီၤ. တယံာ်ဘၣ်န့ၣ် အဝဲနၢ်ဟူတၢ်ကလုၢ်သီၣ်ထီၣ်ကဒီးလၢ “ၡမူၤအ့လးဧၢ, ၡမူၤအ့လးဧၢ” ဒီးစီၤၡမူၤအ့လးစံးဆၢက့ၤအီၤလၢ “ကတိၤလၢ်တၢ်တက့ၢ်, အဂ့ၢ်ဒ်အံၤ, နခ့နပှၤဒိကနၣ်တၢ်လီၤ”—၁ မူၤ. ၃:၁, ၅-၁၀.၂၁. မုၢ်မဆါတနံၤအံၤ ပနၢ်ဟူဘၣ်ယဟိဝၤယွၤအကလုၢ် သ့လၢကျဲဒ်လဲၣ်, ဒီးဘၣ်မနုၤအဃိ ပကြၢးဒိကနၣ်အီၤလဲၣ်.၂၁ တဘျီညါအံၤ လၢဝ့ၢ်ၡံလိၤအပူၤန့ၣ် ယဟိဝၤယွၤထံၣ်ဘၣ်လံအခ့အပှၤတဂၤလၢ အဒိကနၣ်အကလုၢ်လံ. ဒီးစီၤၡမူၤအ့လး ဒိကနၣ်ယွၤအကလုၢ်လၢ အသးသမူဒီတစိၤလီၤ. နၤမီၣ်, မ့ၢ်နမၤဒ်န့ၣ်စ့ၢ်ကီးဧါ. ပတလိၣ်အိၣ်ခိးလၢ တၢ်ကလုၢ်ကသီၣ်ထီၣ်ဝဲလၢ မူခိၣ်ဒ်စီၤၡမူၤအ့လးနၢ်ဟူဘၣ်ဝဲအသိးဘၣ်. မုၢ်မဆါတနံၤအံၤ ပမ့ၢ်ဖးလံာ်စီဆှံန့ၣ် မ့ၢ်ပနၢ်ဟူဘၣ်ယွၤအကလုၢ်လီၤ. ဒ်စီၤၡမူၤအ့လးအသိး ပဝဲစ့ၢ်ကီးပမ့ၢ်ဒိကနၣ် ကစၢ်ယွၤအကလုၢ် လၢတၢ်ကိးမံၤဒဲးအပူၤန့ၣ် ပတၢ်နာ်ဒံးယံာ်ဒံးအါထီၣ်ဝဲလီၤ.အဆိကတၢၢ်န့ၣ် စီၤၡမူၤအ့လးတဲဝဲတဘူၣ်ဘၣ်, ဘၣ်ဆၣ် အဝဲလဲၤတဲဘၣ်စီၤဧ့လံၤလၢ ယဟိဝၤယွၤအတၢ်စံၣ်ညီၣ်အကစီၣ် လၢတၢ်သးတီအပူၤလီၤ၂၂,၂၃. (က)တၢ်ကစီၣ်လၢ စီၤၡမူၤအ့လးတဲဘၣ် စီၤဧ့လံၤန့ၣ်ဟဲလၢထီၣ်ပှဲၤထီၣ်ဝဲ ဒ်လဲၣ်. (ခ)စီၤၡမူၤအ့လး အမံၤဟူသၣ်ဖျါလၢ မနုၤအဃိလဲၣ်.၂၂ ဖဲနံၤအဝဲန့ၣ် ယဟိဝၤယွၤဒီး စီၤၡမူၤအ့လးအတၢ်ရ့လိာ်သး ဘူးထီၣ်ဝဲတကးဒံးဘၣ် ယဟိဝၤယွၤဒုးကဲထီၣ် စီၤၡမူၤအ့လးလၢအဝံတဂၤဒီး စီၤၡမူၤအ့လးန့ၣ် ကတိၤခၢၣ်စးတၢ်လၢ ယဟိဝၤယွၤအဂီၢ်လီၤ. လၢတၢ်န့ၣ်အဃိ နံၤအဝဲန့ၣ် မ့ၢ်မုၢ်နံၤလၢအရ့ဒိၣ်ကတၢၢ်တနံၤလၢ စီၤၡမူၤအ့လးအဂီၢ်လီၤ. အဆိကတၢၢ်န့ၣ် ဖိသၣ်စီၤၡမူၤအ့လး လဲၤတဲဘၣ်စီၤဧ့လံၤလၢ ယဟိဝၤယွၤအတၢ်ကစီၣ်န့ၣ် တဘူၣ်ဝဲဘၣ်. မ့ၢ်လၢတၢ်ကစီၣ်အံၤ မ့ၢ်တၢ်ဘိးဘၣ်သ့ၣ်ညါ အလီၢ်ခံကတၢၢ်တဘျီလၢ ကဒုးသ့ၣ်ညါဝဲ စီၤဧ့လံၤလၢကစၢ်ယွၤအတၢ်စံးပာ်တဖၣ်န့ၣ် ကဟဲလၢထီၣ်ပှဲၤထီၣ်ဝဲဘူးထီၣ်လံ အဃိန့ၣ်လီၤ. ဘၣ်ဆၣ်သနာ်က့ စီၤၡမူၤအ့လးလဲၤဝဲဆူ စီၤဧ့လံၤအအိၣ်လၢ တၢ်သးဒူအပူၤ ဒီးတဲဘၣ်အီၤလၢ ကစၢ်ယွၤအတၢ်စံၣ်ညီၣ်အကစီၣ်အံၤလီၤ. ဒီးစီၤဧ့လံၤတူၢ်လိာ်ဝဲ ကစၢ်ယွၤအတၢ်စံၣ်ညီၣ်လၢ တၢ်ဆီၣ်လီၤသးအပူၤန့ၣ်လီၤ. တယံာ်လၢၤဘၣ်န့ၣ် ဒ်ယဟိဝၤယွၤစံးပာ်ဝဲအသိး ပှၤအံၣ်စရ့လးဖိတဖၣ် လဲၤဒုးတၢ်ဒီးပှၤဖလ့ၡသးဖိ, စီၤဃၤဖနံဒီး စီၤဖံၤနဃၣ် ဘၣ်တၢ်မၤသံအီၤလၢ တနံၤဃီအတီၢ်ပူၤ, ဒီးဖဲစီၤဧ့လံၤနၢ်ဟူဘၣ်ဝဲလၢ ပှၤဖလ့ၡသးဖိမၤန့ၢ်ယဟိဝၤယွၤ အတလါစီဆှံအဆၢကတီၢ်န့ၣ် အဝဲသံတိ.—၁ မူၤ. ၃:၁၀-၁၈; ၄:၁-၁၈.၂၃ ဒ်တၢ်ဆၢကတီၢ်လဲၤပူၤကွံာ်ဝဲအသိး စီၤၡမူၤအ့လး အမံၤဟူသၣ်ဖျါဝဲ ခီဖျိလၢ အဝဲမ့ၢ်ဝံလၢအတီဒီးယွၤအဃိလီၤ. တကးဒံးဘၣ် လံာ်စီဆှံစံးဝဲလၢ “ယွၤအိၣ်ဒီးအီၤ” ဒီး ဒ်သိးတၢ်လၢစီၤၡမူၤအ့လးစံးဝဲတဖၣ် ကဟဲလၢထီၣ်ပှဲၤထီၣ်ဝဲခဲလၢာ်အဂီၢ်န့ၣ် ကစၢ်ယွၤမၤစၢၤဝဲလီၤ.—ဖး ၁ ၡမူၤအ့လး ၃:၁၉ တက့ၢ်.၂၄. ဒ်တၢ်ဆၢကတီၢ်လဲၤပူၤကွံာ်ဝဲအသိး ပှၤအံၣ်စရ့လးဖိတဖၣ် ဆၢတဲာ်လီၤအသးဒ်လဲၣ်, ဒီးဘၣ်မနုၤအဃိ အတၢ်ဆၢတဲာ်အံၤ မ့ၢ်တၢ်လၢအကမၣ်ဖးဒိၣ်န့ၣ်လဲၣ်.၂၄ မ့ၢ်ပှၤအံၣ်စရ့လးဖိ အဲၣ်ဒိးကွၢ်လိမၤဒိး စီၤၡမူၤအ့လးဒီး ကဲထီၣ်ပှၤလၢအတီလၢ ယဟိဝၤယွၤအဖီခိၣ်ဧါ. တမ့ၢ်ဘၣ်. ဒ်တၢ်ဆၢကတီၢ်လဲၤပူၤကွံာ်အသိး အဝဲသ့ၣ်တဘၣ်အသးလၢ ဝံတဂၤအံၤ ကဆဲးကဲဝဲ ပှၤစံၣ်ညီၣ်ကွီၢ်လၢအဝဲသ့ၣ်အဂီၢ်လၢၤဘၣ်. အဝဲသ့ၣ်အဲၣ်ဒိးလီၤဂာ်ဒ် ပှၤကလုာ်အဂၤတဖၣ်ဒီး ပာ်ထီၣ်ပှၤဟီၣ်ခိၣ်ဖိတဂၤလၢ ကကဲထီၣ်အဝဲသ့ၣ် အစီၤပၤန့ၣ်လီၤ. ဖဲယဟိဝၤယွၤ မၢစီၤၡမူၤအ့လးလၢ အကဒိကနၣ် အပှၤဂီၢ်မုၢ်အကလုၢ်န့ၣ် စီၤၡမူၤအ့လးဒိကနၣ်ဝဲလီၤ. ဘၣ်ဆၣ် တမ့ၢ်လၢအဝဲသ့ၣ် စူးကွံာ်ညိကွံာ်ဝဲ ပှၤဟီၣ်ခိၣ်ဖိတဂၤဘၣ်, စူးကွံာ်ညိကွံာ်ဝဲ ယဟိဝၤယွၤလီၤ. လၢတၢ်န့ၣ်အဃိ စီၤၡမူၤအ့လးကိးအိၣ်ဖှိၣ်ဝဲ ပှၤဂီၢ်မုၢ်လၢ ဝ့ၢ်ကံးလကၤလး ဒ်သိးကတဲဖျါထီၣ်ဝဲလၢ အဝဲသ့ၣ်အတၢ်ကမၣ်ဒိၣ်ဝဲထဲလဲၣ် အဂ့ၢ်န့ၣ်လီၤ.စီၤၡမူၤအ့လးဃ့ထုကဖၣ်လၢ တၢ်နာ်အပူၤ ဒီးယဟိဝၤယွၤ ဒုးအိၣ်ထီၣ်ဝဲလီသီၣ်ဒီးတၢ်စူၤလီၤဝဲလီၤ၂၅,၂၆. ဒ်သိးပှၤဂီၢ်မုၢ်တဖၣ် ကသ့ၣ်ညါလီၤက့ၤ အတၢ်ကမၣ်အဂီၢ် စီၤၡမူၤအ့လးမၤစၢၤအဝဲသ့ၣ် လၢကျဲဒ်လဲၣ်.၂၅ ဒ်တၢ်မၤလိအံၤအခီၣ်ထံး ပာ်ဖျါထီၣ်ဝဲအသိး ဖဲစီၤၡမူၤအ့ လးကွၢ်ဃီၤတၢ်ဆူ ပှၤဂီၢ်မုၢ်အအိၣ် လၢဝ့ၢ်ကံးလကၤလးအခါန့ၣ် မ့ၢ်တၢ်ဆၢကတီၢ်လၢ အလီၤသူၣ်ကနိးသးကနိးလၢ အဝဲသ့ၣ်အဂီၢ်လီၤ. စီၤၡမူၤအ့လး ဒုးသ့ၣ်နီၣ်ထီၣ်က့ၤ ပှၤဂီၢ်မုၢ်လၢ အဝဲမၤတၢ်တီတီလိၤလိၤန့ၣ် အိၣ်လံအနံၣ်အါမးလံ. ဝံၤဒီးပဖးဘၣ်လၢ “စီၤၡမူၤအ့လးကိးထီၣ်ယွၤ” ဒ်သိးလီကသီၣ်ထီၣ်ဒီး တၢ်ကစူၤဝဲအဂီၢ်န့ၣ်လီၤ.—၁မူၤ.၁၂:၁၇, ၁၈.၂၆ မ့ၢ်လီကသီၣ်ဒီး တၢ်ကစူၤလၢ တၢ်ယီၤဃ့အဆၢကတီၢ်ဧါ. တၢ်အံၤဟဲကဲထီၣ်အသး ကသ့ဒ်လဲၣ်. ဖဲတၢ်ယီၤဃ့အဆၢကတီၢ်န့ၣ် ပှၤတနၢ်ဟူဘၣ်လီသီၣ်နီတဘျီဘၣ်. ဒီးလၢပှၤဂီၢ်မုၢ်အကျါ ပှၤနံၤဆဲးအဲးဘၣ် စီၤၡမူၤအ့လးမ့ၢ်အိၣ်တဂၤဂၤန့ၣ် အဝဲတနံၤဘၣ်ဝဲယံာ်ယံာ်ဘၣ်. တၢ်အၢၣ်ထီၣ်သူထီၣ်လါ သတူၢ်ကလာ်လီၤ. ဒီးကလံၤဟဲအူတၢ်ဆူၣ်ဝဲ တုၤဒၣ်လဲာ်ဘုအထူၣ်တဖၣ်လီၤတီၢ်ဝဲလီၤ. လီသီၣ်ထီၣ်ဖးဒိၣ် တုၤလၢအဝဲသ့ၣ်အနၢ်ကလ့ၢ်ဘူးကသ့ၣ်ဖး ဒီးတၢ်စူၤလီၤဝဲ သပှၢ်ကတၢၢ်လီၤ. ဒီးပှၤဂီၢ်မုၢ်တဖၣ် တူၢ်ဘၣ်ဝဲဒ်လဲၣ်. လံာ်စီဆှံစံးဝဲလၢ “ပှၤဂီၢ်မုၢ်ခဲလၢာ်ပျံၤယွၤ, ဒီးစီၤၡမူၤအ့လးဒိၣ်မးလီၤ.” ဖဲန့ၣ်အဆၢကတီၢ် အဝဲသ့ၣ်သ့ၣ်ညါလီၤအသးလၢ အတၢ်ကမၣ်ဒိၣ်ဝဲထဲလဲၣ်န့ၣ်လီၤ.—၁ မူၤ. ၁၂:၁၈, ၁၉.၂၇. ပမ့ၢ်ကွၢ်လိမၤဒိး စီၤၡမူၤအ့လးအတၢ်နာ်န့ၣ် ယဟိဝၤယွၤကမၤဝဲဒ်လဲၣ်.၂၇ နီၢ်နီၢ်န့ၣ် ယဟိဝၤယွၤမ့ၢ် ပှၤလၢအမၤစၢၤ ပှၤဂီၢ်မုၢ်တဖၣ်အံၤ ဒ်သိးအဝဲသ့ၣ်ကသ့ၣ်ညါလီၤက့ၤအတၢ်ကမၣ်အဂီၢ်လီၤ. စးထီၣ်လၢစီၤၡမူၤအ့လး မ့ၢ်ဒံးဖိသၣ် တုၤလၢအသးပှၢ်ထီၣ်တစုန့ၣ် အဝဲနာ်ကစၢ်ယွၤထီဘိလီၤ. ဒီးယဟိဝၤယွၤဆိၣ်ဂ့ၤအီၤ သပှၢ်ကတၢၢ်လီၤ. လၢစီၤၡမူၤအ့လးအစိၤ တုၤလီၤလၢပစိၤခဲအံၤန့ၣ် ယဟိဝၤယွၤမ့ၢ်တၢ်ဒ်အလီၢ်လီၢ်လီၤ. လၢတၢ်န့ၣ်အဃိ မုၢ်မဆါတနံၤညါအံၤစ့ၢ်ကီး ကစၢ်ယွၤဆီၣ်ထွဲမၤစၢၤ ပှၤလၢအကွၢ်လိမၤဒိး စီၤၡမူၤအ့လးအတၢ်နာ်န့ၣ်လီၤ.၁. ဘၣ်မနုၤအဃိ ဝ့ၢ်ၡံလိၤပှဲၤဒီးတၢ်သူၣ်အုးသးအုးလဲၣ်.ဝ့ၢ်ၡံလိၤလီၤထွံလီၤယွၤလၢ မဲာ်ထံမဲာ်နိအပူၤလံ. စီၤၡမူၤအ့လးနၢ်ဟူဘၣ်ဝဲ တၢ်ဟီၣ်တၢ်ယၢၤသီၣ်ထီၣ်ဝဲလၢ ဟံၣ်တဖျၢၣ်ဘၣ်တဖျၢၣ်အပူၤလီၤ. ပိာ်မုၣ်ဒီးဖိဒံဖိသၣ်တဖၣ် ဟီၣ်ကိးပသူထီၣ်ဝဲ ပှဲၤဒီးတၢ်သူၣ်အုးသးအုး မ့ၢ်လၢအဝဲသ့ၣ်နၢ်ဟူဘၣ်တၢ်ကစီၣ် လၢအပၢ်မ့ၢ်ဂ့ၤ, ဝၤမ့ၢ်ဂ့ၤ, ဖိခွါတဖၣ်မ့ၢ်ဂ့ၤ ဒီပုၢ်ဝဲၢ်ခွါတဖၣ်မ့ၢ်ဂ့ၤ တဟဲက့ၤကဒါက့ၤ ဆူဟံၣ်နီတဘျီလၢၤဘၣ်အဃိန့ၣ်လီၤ. ပူၤကွံာ်တယံာ်ဒံးဘၣ် ပှၤအံၣ်စရ့လးအသုးဖိအဂၤ ၄,၀၀၀ လီၤဃံၤဝဲလၢတၢ်ဒုးအကျါ ဒီးခဲအံၤန့ၣ် သံကဒီးဝဲအဂၤ ၃၀,၀၀၀ ဃၣ်ဃၣ်လၢပှၤဖလ့ၡသးဖိအမဲာ်ညါလီၤ.—၁ မူၤ. ၄:၁, ၂, ၁၀.၂,၃. ဝ့ၢ်ၡံလိၤအတၢ်လၤကပီၤ လီၤမၢ်ကွံာ်ဝဲလၢကျဲဒ်လဲၣ်.၂ ဘၣ်ဆၣ် တၢ်လၢအလီၤသူၣ်အုးသးအုးလၢ ပှၤအံၣ်စရ့လးဖိတဖၣ်အဂီၢ်န့ၣ် အိၣ်ဒံးဝဲလီၤ. ပှၤတနီၤဘၣ်တၢ်ဆှၢလီၤအီၤဆူ ဝ့ၢ်ၡံလိၤ ဒ်သိးအဝဲသ့ၣ်ကလဲၤစိာ်ဝဲ တၢ်အၢၣ်လီၤအီလီၤအတလါဆူ ဝ့ၢ်အချၢန့ၣ်လီၤ. ဒီးပှၤလုၢ်တၢ်အခိၣ်စီၤဧ့လံၤ အဖိခွါလၢအအၢအသီ စီၤဃၤဖနံဒီးစီၤဖံၤနဃၣ်န့ၣ် ပၣ်ဃုာ်လၢ ပှၤသ့ၣ်တဖၣ်အံၤအကျါလီၤ. တၢ်အၢၣ်လီၤအီလီၤအတလါန့ၣ် မ့ၢ်တၢ်ပနီၣ်တခါလၢ အပာ်ဖျါထီၣ်ဝဲလၢ ယဟိဝၤယွၤအိၣ်ဒီးအပှၤဂီၢ်မုၢ် ဒီးညီနုၢ်ဘၣ်တၢ်ပာ်အီၤလၢ ဒၢးစီဆှံကတၢၢ်လၢ ဒဲစီဆှံအပူၤလီၤ. ဘၣ်ဆၣ် ပှၤဟးဆိကမိၣ်တၢ်တကျးဒးလၢ တၢ်အၢၣ်လီၤအီလီၤအတလါန့ၣ် ကကဲထီၣ်ဝဲတၢ်ဟဲဝံလၢအဂ့ၤ ဒ်သိးအဝဲသ့ၣ်မၤနၢၤတၢ်ဒုးကသ့အဂီၢ်လီၤ. လၢတၢ်န့ၣ်အဃိ အဝဲသ့ၣ် လဲၤစိာ်ဝဲဆူ တၢ်ဒုးအပျီပူၤန့ၣ်လီၤ. ဘၣ်ဆၣ်သနာ်က့ ပှၤဖလ့ၡသးဖိမၤန့ၢ် တၢ်အၢၣ်လီၤအီလီၤအတလါ ဒီးမၤသံဝဲစီၤဃၤဖနံဒီး စီၤဖံၤနဃၣ်န့ၣ်လီၤ.—၁ မူၤ. ၄:၃-၁၁.၃ တၢ်အၢၣ်လီၤအီလီၤအတလါ အိၣ်ဝဲဖဲဒဲစီဆှံလၢ ဝ့ၢ်ၡံလိၤအပူၤန့ၣ် အိၣ်လံ အနံၣ်လၢအကယၤတဖၣ်လံ. ဘၣ်ဆၣ်အခဲအံၤ တၢ်အၢၣ်လီၤအီလီၤအတလါ လဲၤတုၤဝဲလၢပှၤဖလ့ၡသးဖိအစုပူၤလီၤ. ဖဲစီၤဧ့လံၤလၢအသးအိၣ် ၉၈ နံၣ်တဂၤ နၢ်ဟူဘၣ်ဝဲတၢ်ကစီၣ်အံၤအဆၢကတီၢ်န့ၣ် လီၤကဒါလၢအချၢဃံဒီး သံဝဲလီၤ. ဒီးဖဲမုၢ်နံၤအဝဲန့ၣ် အဒဲၣ်မုၣ်လၢအကဲထီၣ်မုၣ်ကမဲန့ၣ် အိၣ်ဖျဲၣ်ထီၣ်အဖိဝံၤဒီး သံဝဲစ့ၢ်ကီးလီၤ. ဒီးတချုးလၢအဒဲၣ်မုၣ်တဂၤအံၤသံအခါန့ၣ် စံးဝဲလၢ “တၢ်လၤကပီၤ လဲၤသဒၣ်လံအံၣ်စရ့လးလံ.” ဒ်အဝဲတဲဝဲအသိး ဝ့ၢ်ၡံလိၤအတၢ်လၤကပီၤ အမုၢ်လီၤနုာ်ဝဲလံ. —၁ မူၤ. ၄:၁၂-၂၂. ၄. လၢတၢ်မၤလိအံၤအပူၤ ပကသမံသမိးကွၢ် တၢ်ဂ့ၢ်မနုၤလဲၣ်.၄ ဖဲစီၤၡမူၤအ့လးကွၢ်ဆၢၣ်မဲာ်ဘၣ်ဝဲ တၢ်လၢအလီၤသူၣ်အုးသးအုးသ့ၣ်တဖၣ်အံၤ အဆၢကတီၢ်န့ၣ် အဝဲမၤဝဲဒ်လဲၣ်. ပှၤဂီၢ်မုၢ်တဖုအံၤ တဒိးန့ၢ်ဘၣ်ယဟိဝၤယွၤအတၢ်ဘၣ်သး ဒီးအတၢ်ဒီသဒၢလၢၤဘၣ်. လၢတၢ်န့ၣ်အဃိ ဒ်သိးစီၤၡမူၤအ့လးမၤစၢၤက့ၤ အဝဲသ့ၣ်ကသ့အဂီၢ် မ့ၢ်အတၢ်နာ်ကဂၢၢ်ကျၢၤဝဲဒံးဧါ. မုၢ်မဆါတနံၤညါအံၤ ပဝဲစ့ၢ်ကီးပတၢ်နာ်ဘၣ်တၢ်မၤကွၢ်အီၤ ခီဖျိလၢတၢ်ကီတၢ်ခဲဒီး တၢ်လၢအလီၤသူၣ်အုးသးအုးတဖၣ်န့ၣ်လီၤ. လၢတၢ်န့ၣ်အဃိ ပကသမံသမိးကွၢ် စီၤၡမူၤအ့လးအဒိအတဲာ်န့ၣ် ကဲထီၣ်တၢ်မၤစၢၤ လၢပဂီၢ်သ့ဝဲဒ်လဲၣ်အဂ့ၢ်န့ၣ်လီၤ.၅,၆. ဖဲအနံၣ် ၂၀ အတီၢ်ပူၤန့ၣ် လံာ်စီဆှံပာ်ဖျါထီၣ်တၢ်ဂ့ၢ်မနုၤလဲၣ်. ဒီးဖဲန့ၣ်အဆၢကတီၢ် စီၤၡမူၤအ့လးကမၤဝဲ တၢ်မနုၤလဲၣ်.၅ တၢ်မၤအသးလၢထးတဖၣ်အံၤ ဝံၤအလီၢ်ခံလံာ်စီဆှံ တကွဲးဖျါထီၣ်ဝဲ စီၤၡမူၤအ့လးအဂ့ၢ်လၢၤဘၣ်. လၢတၢ်န့ၣ်အလီၢ် ကွဲးဖျါထီၣ်ဝဲ တလါစီဆှံအဂ့ၢ်လီၤ. ဒီးပထံၣ်ဘၣ်လၢ ပှၤဖလ့ၡသးဖိတဖၣ် က့ၤစိာ်ဝဲတလါစီဆှံအဃိ တူၢ်ဘၣ်တၢ်နးတၢ်ဖှီၣ် ဒီးဟ့ၣ်က့ၤဝဲပှၤအံၣ်စရ့လးဖိတဖၣ်လီၤ. ဖဲပထံၣ်ဘၣ်ကဒီး စီၤၡမူၤအ့လးအဂ့ၢ်လၢ လံာ်စီဆှံအပူၤန့ၣ် တၢ်ဆၢကတီၢ်လဲၤပူၤကွံာ်ဝဲ အနံၣ် ၂၀ ဃၣ်ဃၣ်လံ. (၁ မူၤ. ၇:၂) မ့မ့ၢ်ဒ်န့ၣ်န့ၣ် ဖဲအနံၣ် ၂၀ အတီၢ်ပူၤစီၤၡမူၤအ့လး မၤဝဲတၢ်မနုၤလဲၣ်. ပမ့ၢ်ကွၢ်လံာ်စီဆှံ အတၢ်ပာ်ဖျါန့ၣ် ပတယာ်ဘၣ်ဝဲလီၤ.ဒ်သိး ယွၤအပှၤဂီၢ်မုၢ် ကလဲၤခီဖျိဝဲတၢ်လၢအလီၤသူၣ်အုးသးအုးဒိၣ်ဒိၣ်ကလဲာ်အဂီၢ် စီၤၡမူၤအ့လးမၤစၢၤအဝဲသ့ၣ် ကသ့ဒ်လဲၣ်၆ တချုးလၢအနံၣ် ၂၀ အံၤစးထီၣ်အသးဒံးဘၣ်န့ၣ် လံာ်စီဆှံစံးဝဲလၢ “စီၤၡမူၤအ့လးအကလုၢ်အကထါ အိၣ်ဒီးအံၣ်စရ့လးခဲလၢာ်လီၤ.” (၁ မူၤ. ၄:၁) ဒီးဖဲအနံၣ် ၂၀ အံၤပူၤကွံာ်ဝံၤအလီၢ်ခံန့ၣ် လံာ်စီဆှံစံးဝဲလၢ တနံၣ်ဘၣ်တနံၣ်န့ၣ် စီၤၡမူၤအ့လးလဲၤအိၣ်သကိးဝဲ ပှၤအံၣ်စရ့လးဖိအဝ့ၢ်သၢဖျၢၣ် ဒ်သိးကစံးဆၢက့ၤဝဲ တၢ်သံကွၢ်တဖၣ်ဒီး လၢတၢ်မူးတၢ်ရၢ်အဂီၢ်လီၤ. ဝံၤဒီးအဝဲက့ၤကဒါက့ၤဆူ အတၢ်အိၣ်တၢ်ဆိးအလီၢ်လၢ ဝ့ၢ်ရၤမါလီၤ. (၁ မူၤ. ၇:၁၅-၁၇) လံာ်စီဆှံပာ်ဖျါထီၣ်ဝဲလၢ စီၤၡမူၤအ့လးန့ၣ် မ့ၢ်ပှၤတဂၤလၢအမၤတၢ်ဆူၣ်ထီဘိလီၤ. လၢတၢ်န့ၣ်အဃိ ပသ့ၣ်ညါဘၣ်လၢ အနံၣ် ၂၀ အတီၢ်ပူၤန့ၣ် စီၤၡမူၤအ့လးအတၢ်မၤကအိၣ်ဝဲ အကလုာ်ကလုာ်လီၤ.ဖဲအနံၣ် ၂၀ အတီၢ်ပူၤ စီၤၡမူၤအ့လး မၤဝဲတၢ်မနုၤလဲၣ်န့ၣ် လံာ်စီဆှံတပာ်ဖျါထီၣ်ဝဲဘၣ်, ဘၣ်ဆၣ် ပနာ်သ့လၢ အဝဲမၤဝဲယဟိဝၤယွၤ အတၢ်မၤလၢ တၢ်သးဆူၣ်အပူၤ၇,၈. (က)စီၤၡမူၤအ့လး စံးဘၣ်ပှၤဂီၢ်မုၢ်တဖၣ်ဒ်လဲၣ်. (ခ)ပှၤဂီၢ်မုၢ်တဖၣ် မၤဝဲဒ်လဲၣ်.၇ စီၤဧ့လံၤအဖိခွါတဖၣ် မၤတၢ်အၢတၢ်သီဒီး မၤကမၣ်မုၣ်ကမၣ်ခွါအဃိ ပှၤဂီၢ်မုၢ်တဖၣ် အတၢ်နာ်စှၤလီၤဝဲကယီကယီလီၤ. လၢတၢ်န့ၣ်အဃိဖျါလၢ အဝဲသ့ၣ်အကျါအါဂၤန့ၣ် စးထီၣ်ဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်လီၤ. ဘၣ်ဆၣ်သနာ်က့ စီၤၡမူၤအ့လးစံးဘၣ်ပှၤဂီၢ်မုၢ်လၢ “သုမ့ၢ်ဟဲက့ၤကဒါက့ၤဆူယွၤအအိၣ် လၢသုသးဒီဖျၢၣ်ညါဒီး, သုးကွံာ်ပှၤတခီဘီမုၢ်ဖိအကစၢ်တဖၣ်, ဒီးအၤၡတြိးလၢသုအိၣ်တက့ၢ်, ဒီးသုသးန့ၣ်ကတဲာ်ကတီၤအီၤလၢယွၤအဂီၢ်, ဒီးမၤထဲအဝဲတဂၤဧိၤန့ၣ်အတၢ်တက့ၢ်. ဒီးကမၤပူၤမၤဖျဲးသုလၢ ပှၤဖလ့ၡသးဖိအစုပူၤလီၤ.”—၁ မူၤ. ၇:၃.၈ ပှၤအံၣ်စရ့လးဖိ ဘၣ်တၢ်မၤနးမၤဖှီၣ်အီၤလၢ “ပှၤဖလ့ၡသးဖိအစုပူၤ” လီၤ. ခီဖျိလၢ ပှၤဖလ့ၡသးဖိမၤနၢၤကွံာ်ဝဲ အံၣ်စရ့လးအသုးမုၢ်သံၣ်ဘိတဖၣ်အဃိ အဝဲသ့ၣ်ဆိကမိၣ်လီၤအသးလၢ ဆီၣ်တံၢ်မၤနၢၤဝဲ ကစၢ်ယွၤအပှၤဂီၢ်မုၢ်အံၤ ဖဲဒၣ်အသးသ့ဝဲလီၤ. ဘၣ်ဆၣ် စီၤၡမူၤအ့လးဒုးနာ်န့ၢ်ပှၤဂီၢ်မုၢ်လၢ အဝဲသ့ၣ်မ့ၢ်ဟဲက့ၤကဒါက့ၤဆူ ယဟိဝၤယွၤအအိၣ်န့ၣ် တၢ်အိၣ်အသးတဖၣ်ကဆီတလဲဝဲလီၤ. မ့ၢ်အဝဲသ့ၣ် သးအိၣ်ဟဲက့ၤဝဲစ့ၢ်ကီးဧါ. လံာ်စီဆှံပာ်ဖျါထီၣ်ဝဲလၢ အဝဲသ့ၣ်ပာ်တ့ၢ်ကွံာ်အတၢ်ဂီၤတၢ်ဖှီၣ်ဒီး “မၤထဲယွၤအတၢ်ဧိၤလီၤ.” လၢတၢ်န့ၣ်အဃိ စီၤၡမူၤအ့လးကိးအိၣ်ဖှိၣ်ပှၤဂီၢ်မုၢ်တဖၣ်လၢ ဝ့ၢ်မံးစပၤလၢအအိၣ်ဝဲလၢ ကစၢၢ်ကလိအကျါ လၢယရူၤၡလ့ၣ်ကလံၤစိးတခီန့ၣ်လီၤ. ဖဲန့ၣ်န့ၣ် အဝဲသ့ၣ်ဒုၣ်တၢ်အီၣ်တၢ်အီ ဒီးပီၢ်ယၢ်လီၤက့ၤအသး လၢအဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်အဃိန့ၣ်လီၤ.—ဖး ၁ ၡမူၤအ့လး ၇:၄-၆ တက့ၢ်.ပှၤဖလ့ၡသးဖိနၢ်ဟူဘၣ်ဝဲလၢ ပှၤအံၣ်စရ့လးဖိအိၣ်ဖှိၣ်ရိဖှိၣ်ဝဲအဃိ ဆိကမိၣ်ဝဲလၢ ကျဲအိးဟိထီၣ်အသးလၢ အဝဲသ့ၣ်ကမၤဟးဂီၤကွံာ် ပှၤဂီၢ်မုၢ်အံၤလီၤ ၉. ဘၣ်မနုၤအဃိ ပှၤဖလ့ၡသးဖိတဖၣ် ဆိကမိၣ်ဝဲလၢကျဲအိးဟိထီၣ်အသး လၢအဝဲသ့ၣ်အဂီၢ်လဲၣ်. ဖဲတၢ်ကီတၢ်ခဲဘၣ် ကစၢ်ယွၤအပှၤဂီၢ်မုၢ်တဖၣ်အခါ အဝဲသ့ၣ်မၤဝဲဒ်လဲၣ်.၉ ပှၤဖလ့ၡသးဖိနၢ်ဟူဘၣ်ဝဲလၢ ပှၤအံၣ်စရ့လးဖိအိၣ်ဖှိၣ်ရိဖှိၣ်ဝဲအဃိ ဆိကမိၣ်ဝဲလၢ ကျဲအိးဟိထီၣ်အသးလၢ အဝဲသ့ၣ်ကမၤဟးဂီၤကွံာ်ပှၤဂီၢ်မုၢ်အံၤလီၤ. လၢတၢ်န့ၣ်အဃိ အဝဲသ့ၣ်ဆှၢလီၤအပှၤသုးဖိဆူ ဝ့ၢ်မံးစပၤဒ်သိးကမၤသံကွံာ် ယဟိဝၤယွၤအပှၤဂီၢ်မုၢ်လီၤ. ဖဲပှၤအံၣ်စရ့လးဖိတဖၣ် နၢ်ဟူဘၣ်ဝဲတၢ်ဂ့ၢ်အံၤအခါ အဝဲသ့ၣ်သူၣ်ပျံၤသးဖုးတၢ်ဒိၣ်မးအဃိ မၢဝဲစီၤၡမူၤအ့လးဃ့ထုကဖၣ်တၢ် လၢအဝဲသ့ၣ်အဂီၢ်လီၤ. ဒီးစီၤၡမူၤအ့လးဃ့ထုကဖၣ်တၢ် တကးဒံးဘၣ်လုၢ်ထီၣ်တၢ်ဆူ ယဟိဝၤယွၤအအိၣ်စ့ၢ်ကီးလီၤ. ဖဲန့ၣ်အခါ ပှၤဖလ့ၡသးဖိအသုးမုၢ်သံၣ်ဘိတဖၣ် ဟဲဘူးထီၣ်လၢ အဝဲသ့ၣ်အအိၣ်လံ. ဘၣ်ဆၣ် ယဟိဝၤယွၤစံးဆၢက့ၤ စီၤၡမူၤအ့လးအတၢ်ထုကဖၣ် ခီဖျိလၢ မၢလီၤဝဲ “လီသီၣ်လၢတၢ်သီၣ်ဖးဒိၣ် လၢပှၤဖလ့ၡသးဖိအလိၤ” လီၤ.—၁ မူၤ. ၇:၇-၁၀.၁၀,၁၁. (က)လီသီၣ်လၢ ယဟိဝၤယွၤပျၢ်လီၤဝဲလၢမူခိၣ်န့ၣ် ဘၣ်မနုၤအဃိလီၤဆီဝဲလဲၣ်. (ခ)တၢ်ဒုးလၢဝ့ၢ်မံးစပၤန့ၣ် မၤအသးဒ်လဲၣ်.၁၀ မ့ၢ်နဆိကမိၣ်လၢ ပှၤဖလ့ၡသးဖိတဖၣ်အတၢ်ပာ်သူၣ်ပာ်သး ကလီၤဂာ်ဒ်ဖိသၣ်လၢ အနၢ်ဟူဘၣ်ဝဲလီသီၣ်တစဲးတမွဲးဒီး က့ၤဃ့ၢ်အိၣ်ခူသူၣ်လၢအမိၢ်အဟုးလာ်ဧါ. တမ့ၢ်ဘၣ်. အဝဲသ့ၣ်မ့ၢ်ပှၤသုးဖိလၢ အလဲၤခီဖျိတၢ်ဒုးတၢ်ယၤအါမး ဒီးတပျံၤတၢ်ညီညီဘၣ်. ဘၣ်ဆၣ်လၢညါန့ၣ် အဝဲသ့ၣ်တနၢ်ဟူဘၣ်ဝဲ လီသီၣ်ဒ်အံၤနီတဘျီဘၣ်. မ့ၢ်အလီၤဆီလၢ အဝဲသ့ၣ်အဂီၢ်ဒ်လဲၣ်. မ့ၢ်အသီၣ်ဒိၣ်တလၢအဃိဧါ. မ့ၢ် “တၢ်သီၣ်ဖးဒိၣ်” အံၤသီၣ်ထီၣ်ဝဲဖဲ မူခိၣ်တအၢၣ်အုးအဆၢကတီၢ်အဃိဧါ. မ့တမ့ၢ်ဘၣ်န့ၣ် မ့ၢ်အဝဲသ့ၣ်အခိၣ်နူာ်ဘံဘူ ခီဖျိလၢတၢ်သီၣ်တသြီထီၣ်ဝဲလၢ ကစၢၢ်ကလိကျါအဃိဧါ. ဒ်လဲၣ်ဂ့ၤဒ်လဲၣ်ဂ့ၤ ပှၤဖလ့ၡသးဖိတဖၣ် သူၣ်ကနိးသးကနိးဒိၣ်မး ဒီးအဝဲသ့ၣ်မၤဘူး ပှၤအံၣ်စရ့လးဖိတဘူၣ်လၢၤဘၣ်. ပှၤဖလ့ၡသးဖိ ဃ့ၢ်ပူၤဖျဲးအသးဘၣ်ဆၣ် ပှၤအံၣ်စရ့လးဖိတဖၣ် ဟးထီၣ်လၢဝ့ၢ်မံးစပၤအပူၤဒီး လူၤဒုးအဝဲသ့ၣ် လၢကျဲတဘျုးမံးလာ် တုၤလီၤလၢဝ့ၢ်ယရူၤၡလ့ၣ် အမုၢ်နုာ်ကလံၤထံးတခီလီၤ.—၁ မူၤ. ၇:၁၁.၁၁ တၢ်ဒုးတဘျီညါအံၤ မ့ၢ်တၢ်လၢအရ့ဒိၣ်လၢ ကစၢ်ယွၤအပှၤဂီၢ်မုၢ်အဂီၢ်လီၤ. စးထီၣ်ဖဲန့ၣ် တုၤလီၤလၢစီၤၡမူၤအ့လး ကဲဒံးပှၤစံၣ်ညီၣ်ကွီၢ်အဆၢကတီၢ်န့ၣ် ပှၤဖလ့ၡသးဖိတဖၣ် ၡူဝဲထီဘိလီၤ. လၢတၢ်န့ၣ်အဃိ ဝ့ၢ်တဝ့ၢ်ဘၣ်တဝ့ၢ်န့ၣ် ဘၣ်တၢ်ဟ့ၣ်က့ၤအီၤလၢ ယွၤအပှၤဂီၢ်မုၢ်တဖၣ်အစုပူၤလီၤ.—၁ မူၤ. ၇:၁၃, ၁၄.၁၂. စီၤၡမူၤအ့လး “မၤတၢ်တီတၢ်လိၤ” လၢကျဲဒ်လဲၣ်. ဘၣ်မနုၤအဃိ အတၢ်ဖံးတၢ်မၤ ကဲဘျုးကဲဖှိၣ်အါမးလဲၣ်.၁၂ တၢ်ဆၢကတီၢ်လဲၤပူၤကွံာ်ဝဲဖးယံာ် ဝံၤအလီၢ်ခံတၢ်မၢဖိပီလူး ကွဲးနီၣ်ဃာ်ဝဲစီၤၡမူအ့လးအမံၤ လၢပှၤစံၣ်ညီၣ်ကွီၢ်ဒီးဝံလၢအ “မၤတၢ်တီတၢ်လိၤ” တဖၣ်အကျါန့ၣ်လီၤ. (ဧ့ၤ. ၁၁:၃၂, ၃၃) မ့ၢ်လၢစီၤၡမူၤအ့လးမၤတၢ်ဘၣ်ယွၤအသး ဒီးမၤစၢၤပှၤအဂၤတဖၣ် လၢအဝဲသ့ၣ်ကမၤဝဲ ဒ်သိးဒီးအီၤအဃိန့ၣ်လီၤ. ဒီးစီၤၡမူၤအ့လး အတၢ်ဖံးတၢ်မၤ ကဲဘျုးကဲဖှိၣ်အါမးလီၤ. မ့ၢ်လၢ အဝဲအိၣ်ခိးယဟိဝၤယွၤ လၢတၢ်သူၣ်စူၤသးစူၤအပူၤတကးဒံးဘၣ် ဖဲအတၢ်မုၢ်လၢ် တလၢပှဲၤထီၣ်အဆၢကတီၢ်ဒၣ်လဲာ် အဝဲဆဲးမၤယွၤအတၢ်မၤထီဘိအဃိလီၤ. ဒီးအဝဲပာ်ဖျါထီၣ် တၢ်စံးဘျုးစံးဖှိၣ်စ့ၢ်ကီးလီၤ. အဒိ ဖဲပှၤမၤနၢၤတၢ်လၢ ဝ့ၢ်မံးစပၤဝံၤအလီၢ်ခံ စီၤၡမူၤအ့လးသူၣ်ထီၣ်ဝဲ လၢၢ်တဖျၢၣ်ဒ်သိး ကမၤလၤကပီၤယဟိဝၤယွၤအဂီၢ်န့ၣ်လီၤ.—၁ မူၤ. ၇:၁၂.၁၃. (က)ပမ့ၢ်အဲၣ်ဒိးကွၢ်လိမၤဒိး စီၤၡမူၤအ့လးန့ၣ် ပကဘၣ်အိၣ်ဒီး တၢ်ဂ့ၤတၢ်ဝါမနုၤတဖၣ်လဲၣ်. (ခ)ပကဘၣ်ကွၢ်လိမၤဒိး စီၤၡမူၤအ့လးအတၢ်ဂ့ၤတၢ်ဝါတဖၣ် စးထီၣ်လၢဆၢကတီၢ်ဖဲလဲၣ်.၁၃ မ့ၢ်နအဲၣ်ဒိး “မၤတၢ်တီတၢ်လိၤ” စ့ၢ်ကီးဧါ. မ့မ့ၢ်ဒ်န့ၣ်န့ၣ် ကွၢ်လိမၤဒိးစီၤၡမူၤအ့လး အတၢ်သူၣ်စူၤသးစူၤ, အတၢ်ဆီၣ်လီၤသးဒီး အတၢ်သ့ၣ်ညါဆၢက့ၤတၢ်အဘျုးတက့ၢ်. (ဖး ၁ ပ့းတရူး ၅:၆ တက့ၢ်.) ပဝဲကိးဂၤဒဲး ပအဲၣ်ဒိးမၤဒိၣ်ထီၣ် ပတၢ်ဂ့ၤတၢ်ဝါတဖၣ်အံၤလီၤ. ခီဖျိလၢ စီၤၡမူၤအ့လးမၤဒိၣ်ထီၣ်အတၢ်ဂ့ၤတၢ်ဝါတဖၣ်အံၤ လၢအနီၢ်ဆံးခါလံၤလံၤအဃိ ကဲထီၣ်တၢ်မၤစၢၤလၢအဂီၢ် ဖဲအသးပှၢ်ထီၣ်ဒီး တူၢ်ဘၣ်တၢ်လၢအလီၤသူၣ်အုးသးအုးအခါန့ၣ်လီၤ.၁၄,၁၅. (က)ဖဲစီၤၡမူၤအ့လး “သးပှၢ်” ထီၣ်ဝဲအခါအဝဲကွၢ်ဆၢၣ်မဲာ်ဘၣ်ဝဲ တၢ်လၢအလီၤသးဘၣ်ဖှီၣ် ဒ်လဲၣ်တခါလဲၣ်. (ခ)စီၤၡမူၤအ့လး မ့ၢ်ပၢ်တဂၤလၢအလီၤဂာ်ဒ် စီၤဧ့လံၤအသိးဧါ. တဲဖျါထီၣ်တက့ၢ်.၁၄ ဖဲလံာ်စီဆှံပာ်ဖျါထီၣ်ဝဲ စီၤၡမူၤအ့လးအဂ့ၢ်လၢခံတဘျီန့ၣ် “အသးပှၢ်တ့ၢ်” လံ. ဖဲန့ၣ်အဆၢကတီၢ် အဝဲအိၣ်ဒီးအဖိခွါလၢအဒိၣ်တုာ်ခိၣ်ပှဲၤခံဂၤ လၢအမ့ၢ်စီၤယိၤအ့လး ဒီးစီၤအဘံယၤန့ၣ်လီၤ. ဒီးစီၤၡမူၤအ့လးဟ့ၣ်လီၤအဝဲသ့ၣ် မူဒါလၢကမၤစၢၤအီၤဒီး စံၣ်ညီၣ်တၢ်အဂီၢ်န့ၣ်လီၤ. ဘၣ်ဆၣ် အဝဲနာ်အီၣ်အဖိခွါတဖၣ်န့ၣ် ကမၣ်ဝဲလံ. စီၤၡမူၤအ့လး မၤတၢ်တီတီလိၤလိၤဒီး မ့ၢ်ပှၤဂ့ၤပှၤဝါသနာ်က့ မ့မ့ၢ်အဖိခွါတဖၣ်န့ၣ် သူအတၢ်ခွဲးတၢ်ယာ်လၢ အနီၢ်ကစၢ်အဘျုးအဂီၢ်, စံၣ်ညီၣ်တၢ်တတီတလိၤ ဒီးဟံးန့ၢ်ခိၣ်ဖးလၢကမၤတၢ် တတီတလိၤအဂီၢ်လီၤ.—၁ မူၤ. ၈:၁-၃.၁၅ ဘၣ်တနံၤန့ၣ် အံၣ်စရ့လးအပှၤသူၣ်က့သးပှၢ်တဖၣ် လဲၤဝဲဆူစီၤၡမူၤအ့လးအအိၣ်ဒီး ကဒူးကဒ့ၣ်တၢ်လၢအလိၤလီၤ. အဝဲသ့ၣ်စံးဘၣ်အီၤလၢ “နဖိခွါတဖၣ်န့ၣ် တမၤထွဲနဒိနတဲာ်ဘၣ်.” (၁ မူၤ. ၈:၄, ၅, ခ့ခါစှီၤကျိာ်) မ့ၢ်စီၤၡမူၤအ့လးသ့ၣ်ညါဝဲလၢ အဖိခွါတဖၣ် မၤကမၣ်တၢ်ဒ်အံၤဧါ. လံာ်စီဆှံတပာ်ဖျါဝဲဘၣ်. ဘၣ်ဆၣ်စီၤၡမူၤအ့လးန့ၣ် တလီၤဂာ်ဒ်သိးစီၤဧ့လံၤ လၢအတမၤလၢပှဲၤပၢ်အမူဒါဘၣ်. စီၤဧ့လံၤန့ၣ်တသိၣ်ဝဲ အဖိခွါတဖၣ်လၢအမၤတၢ်အၢတၢ်သီ တကးဒံးဘၣ် မၤလၤကပီၤအဝဲသ့ၣ် အါန့ၢ်ဒံးယဟိဝၤယွၤအဃိ ယဟိဝၤယွၤသိၣ်က့ၤသီက့ၤအီၤ ဒီးစံၣ်ညီၣ်အီၤလီၤ. (၁ မူၤ. ၂:၂၇-၂၉) မ့မ့ၢ်စီၤၡမူၤအ့လးန့ၣ် ယဟိဝၤယွၤ တထံၣ်လၢ အမၤဝဲတၢ်ကမၣ်ဒ်အံၤဘၣ်.စီၤၡမူၤအ့လး အဖိခွါတဖၣ် တပိာ်ကျဲအဃိ အတၢ်မုၢ်လၢ်ဟးဂီၤဝဲ ဘၣ်ဆၣ်အဝဲမၤဝဲဒ်လဲၣ်၁၆. ခီဖျိလၢ ဖိလံၤတဖၣ်တဒိကနၣ်မိၢ်ပၢ်အကလုၢ်အဃိ မိၢ်ပၢ်တဖၣ်ကတူၢ်ဘၣ်ဝဲဒ်လဲၣ်, မိၢ်ပၢ်တဖၣ် မ့ၢ်ဆိကမိၣ်ထံစီၤၡမူၤအ့လး အဒိအတဲာ်န့ၣ် ကဒိးန့ၢ်ဘၣ်တၢ်ဟံးစုနဲၣ်ကျဲ ဒီးတၢ်ဂံၢ်တၢ်ဘါဒ်လဲၣ်.၁၆ ဖဲစီၤၡမူၤအ့လးသ့ၣ်ညါထီၣ်ဝဲလၢ အဖိခွါတဖၣ်မၤတၢ်အၢအၢသီသီအဆၢကတီၢ် အဝဲကမဲာ်ဆှးဝဲထဲလဲၣ်, ဒီးအသူၣ်ကကိၢ်သးကဂီၤဒီး အသးကဘၣ်ဖှီၣ်ဝဲထဲလဲၣ်န့ၣ် လံာ်စီဆှံတပာ်ဖျါထီၣ်ဝဲဘၣ်. မုၢ်မဆါတနံၤညါအံၤ ဟီၣ်ခိၣ်ပှဲၤဝဲဒီး ဖိတဖၣ်လၢအတဒိကနၣ် အမိၢ်အပၢ်အကလုၢ်ဘၣ်. လၢတၢ်န့ၣ်အဃိ မိၢ်ပၢ်လၢအတူၢ်ဘၣ်တၢ်ဒ်သိးဒီး စီၤၡမူၤအ့လးန့ၣ် ကအိၣ်ဝဲဒီဒူၣ်ညါလီၤ. (ဖး ၂ တံၤမသ့း ၃:၁-၅ တက့ၢ်.) ဘၣ်ဆၣ်အဝဲသ့ၣ် မ့ၢ်ဆိကမိၣ်ထံ စီၤၡမူၤအ့လးအဒိအတဲာ်န့ၣ် ကဒိးန့ၢ်ဘၣ်ဝဲ တၢ်ဟံးစုနဲၣ်ကျဲ ဒီးတၢ်ဂံၢ်တၢ်ဘါလီၤ. စီၤၡမူၤအ့လးအဖိခွါတဖၣ် မ့ၢ်တပိာ်ကျဲဘၣ်ဆၣ် အဝဲတဂုၤက့ၤဆူအလီၢ်ခံ နီတစဲးဘၣ်, ဆဲးမၤယွၤအတၢ်မၤလၢ တၢ်သးတီအပူၤလီၤ. ပကဘၣ်သ့ၣ်နီၣ်ထီၣ်က့ၤလၢ ပတဲပဖိမ့ၢ်တန့ၢ်ဘၣ် ဒီးပသိၣ်အီၤမ့ၢ်တန့ၢ်သနာ်က့ ပတၢ်ဒိဂ့ၤတဲာ်ဘၣ်န့ၣ် ထုးန့ၢ်အဝဲသ့ၣ်အသးသ့ဝဲလီၤ. ဒ်လဲၣ်ဂ့ၤဒ်လဲၣ်ဂ့ၤ ဒ်စီၤၡမူၤအ့လးအသိး မိၢ်ပၢ်တဖၣ်န့ၣ် မၤသးခုယဟိဝၤယွၤအသးသ့ဝဲလီၤ.၁၇. ပှၤသူၣ်က့သးပှၢ်တဖၣ် မၢဝဲစီၤၡမူၤအ့လး မၤန့ၢ်အီၤတၢ်မနုၤလဲၣ်, ဒီးအဝဲသ့ၣ်အတၢ်ဃုထၢအံၤ စီၤၡမူၤအ့လးထံၣ်ဝဲဒ်လဲၣ်.၁၇ စီၤၡမူၤအ့လးအဖိခွါတဖၣ် အတၢ်သူၣ်လီသးကွံဒီး အတၢ်အဲၣ်လီၤထဲအသးန့ၣ် ကမၤဘၣ်ဒိပှၤဂီၢ်မုၢ်ထဲလဲၣ်န့ၣ် အဝဲသ့ၣ်တဆိကမိၣ်ကွၢ်ဝဲဘၣ်. ဘၣ်ဆၣ်ဒ်တၢ်ဆၢကတီၢ် လဲၤပူၤကွံာ်ဝဲအသိး အံၣ်စရ့လးအပှၤသူၣ်က့သးပှၢ်တဖၣ် လဲၤတဲဘၣ်စီၤၡမူၤအ့လးလၢ “ပာ်န့ၢ်ပှၤလၢစီၤပၤတဂၤ လၢအကစံၣ်ညီၣ်ပှၤ, ဒ်ကယဲၢ်ပှၤကလုာ်ခဲလၢာ်အသိးန့ၣ်တက့ၢ်.” မ့ၢ်စီၤၡမူၤအ့လးတူၢ်ဘၣ်ဝဲလၢ ပှၤဂီၢ်မုၢ်တဖၣ်စူးကွံာ်ညိကွံာ်အီၤဧါ. စီၤၡမူၤအ့လး ကဲတ့ၢ်ဝဲပှၤစံၣ်ညီၣ်ကွီၢ်လၢ ပှၤအံၣ်စရ့လးဖိအဖီခိၣ်န့ၣ် အိၣ်လံအနံၣ်အါမးလံ. ဘၣ်ဆၣ်ခဲအံၤန့ၣ် အဝဲသ့ၣ်တလီကီဝဲ ပှၤဒ်သိးဒီးစီၤၡမူၤအ့လး လၢအမ့ၢ်ဝံတဂၤဘၣ်. အဝဲသ့ၣ်လီကီဝဲ စီၤပၤလၢ အကကဲထီၣ်စ့ၢ်ကီး ပှၤစံၣ်ညီၣ်ကွီၢ်လၢအဝဲသ့ၣ်အဂီၢ်လီၤ. မ့ၢ်လၢကလုာ်အဂၤတဖၣ်လၢ အအိၣ်ဖဲအဝဲသ့ၣ်အကပိာ်ကပၤန့ၣ် အိၣ်ဒီးစီၤပၤအဃိ အဝဲသ့ၣ်စ့ၢ်ကီးလီကီဝဲစီၤပၤလီၤ. စီၤၡမူၤအ့လးကမၤဝဲဒ်လဲၣ်. ပဖးဘၣ်လၢ အဝဲသ့ၣ်အတၢ်ဃုထၢအံၤ “မ့ၢ်တၢ်အၢလၢ စီၤၡမူၤအ့လးအမဲာ်” ညါလီၤ.—၁ မူၤ. ၈:၅, ၆.၁၈. ယဟိဝၤယွၤမၤမုာ်ထီၣ်က့ၤဝဲ စီၤၡမူၤအ့လးအသးလၢ ကျဲဒ်လဲၣ်, ဒီးပာ်ဖျါထီၣ်ဝဲ ပှၤအံၣ်စရ့လးဖိအတၢ်ကမၣ် လၢကျဲဒ်လဲၣ်.၁၈ ဖဲစီၤၡမူၤအ့လး ဃ့ဘါထုကဖၣ်တၢ် ဘၣ်ဃးဒီးတၢ်ဂ့ၢ်အံၤအဆၢကတီၢ် ယဟိဝၤယွၤစံးဘၣ်အီၤလၢ “ကယဲၢ်တၢ်လၢပှၤဂီၢ်မုၢ်စံးဘၣ်နၤန့ၣ် ကနၣ်အကလုၢ်တက့ၢ်. အဂ့ၢ်ဒ်အံၤ, တမ့ၢ်ဘၣ်အညိကွံာ်နၤဘၣ်, မ့ၢ်အညိကွံာ်ယၤ, ဒ်သိးယသုတကဲစီၤပၤလၢအဖီခိၣ်တဂ့ၤလီၤ.” ယဟိဝၤယွၤအတၢ်ကတိၤတဖၣ်အံၤ ကမၤမုာ်ထီၣ်စီၤၡမူၤအ့လးအသး ဘၣ်ဆၣ်ဖျါလၢ ပှၤဂီၢ်မုၢ်တဖၣ်အံၤ တပာ်ကဲဝဲ သ့တၢ်လၢာ်ကစၢ်နီတစဲးဘၣ်. ယဟိဝၤယွၤမၢဝဲ ဝံၡမူၤအ့လးဟ့ၣ်ပလီၢ်ဝဲ ပှၤအံၣ်စရ့လးဖိတဖၣ်လၢ အဝဲသ့ၣ်မ့ၢ်ပာ်ထီၣ်စီၤပၤတဂၤန့ၣ် စီၤပၤကဃ့တၢ်လၢအဝဲသ့ၣ်အအိၣ် အါမးလီၤ. ဘၣ်ဆၣ်ဖဲ စီၤၡမူၤအ့လး ဟ့ၣ်ပလီၢ်ပှၤဂီၢ်မုၢ်အခါ အဝဲသ့ၣ်တဂုၤက့ၤဆူအလီၢ်ခံ နီတစဲးဘၣ်. ဒီးအဝဲသ့ၣ်စံးကဒီးဝဲလၢ “တမ့ၢ်ဘၣ်, မ့ၢ်ပကအိၣ်ဒီးစီၤပၤလၢ ပဖီခိၣ်တဂၤလီၤ.” ခီဖျိလၢ စီၤၡမူၤအ့လးဒိကနၣ်ဝဲ ကစၢ်ယွၤအကလုၢ်ထီဘိအဃိ အဝဲလဲၤဖှူဝဲပှၤလၢ ကစၢ်ယွၤဃုထၢထီၣ်အီၤတဂၤလၢသိ ဒ်သိးကကဲထီၣ်စီၤပၤအဂီၢ်လီၤ.—၁ မူၤ. ၈:၇-၁၉.၁၉,၂၀. (က)ဖဲယဟိဝၤယွၤမၢဝဲ စီၤၡမူၤအ့လး ပာ်ထီၣ်စီၤပၤအဆၢကတီၢ်န့ၣ် အဝဲပာ်ဖျါထီၣ်အတၢ်ဒိကနၣ်လၢ ကျဲဒ်လဲၣ်. (ခ)စီၤၡမူၤအ့လး ဆဲးမၤစၢၤဝဲယဟိဝၤယွၤအပှၤဂီၢ်မုၢ်တဖၣ်အံၤ လၢကျဲဒ်လဲၣ်.၁၉ မ့ၢ်စီၤၡမူၤအ့လး ဒိကနၣ်ကစၢ်ယွၤအကလုၢ်လၢ တၢ်သးအိၣ်အပူၤနီၢ်ကီၢ်ဧါ, မ့တမ့ၢ်ဘၣ်န့ၣ် မ့ၢ်အဝဲမၤဝံၤတၢ်မံၤဧါ. မ့ၢ်အဝဲဟ့ၣ်အခွဲးလၢ တၢ်သူၣ်တမုာ်သးတမုာ် အဂံၢ်ကစဲၤလီၤလၢ အသးကံၢ်ပူၤဧါ. ပှၤအါဂၤကဲထီၣ်အသးဒ်န့ၣ် သ့ဝဲလီၤ. ဘၣ်ဆၣ် စီၤၡမူၤအ့လးတမ့ၢ်ပှၤဒ်န့ၣ်ဘၣ်. အဝဲအၢၣ်လီၤတူၢ်လိာ်ဝဲလၢ စီၤစီလူးမ့ၢ်ပှၤတဂၤလၢ ယဟိဝၤယွၤဃုထၢအီၤဒီး ဖှူအီၤလၢသိန့ၣ်လီၤ. တကးဒံးဘၣ် ဒ်သိးစီၤၡမူၤအ့လးကပာ်ဖျါထီၣ်ဝဲလၢ အဒိးပၢအသးလၢ စီၤပၤတဂၤအံၤအဖီလာ်အဂီၢ် အဝဲနၢမူအီၤန့ၣ်လီၤ. ဒီးအဝဲစံးဘၣ်ပှၤဂီၢ်မုၢ်လၢ “ကွၢ်ပှၤလၢယွၤဃုထၢအီၤတက့ၢ်. အဂ့ၢ်ဒ်အံၤ, ပှၤဒ်အဝဲဒၣ်အသိးန့ၣ် တအိၣ်ဘၣ်လၢပှၤဂီၢ်မုၢ်အကျါဘၣ်.”—၁ မူၤ. ၁၀:၁,၂၄.၂၀ ပှၤလၢယဟိဝၤယွၤ ဃုထၢအီၤတဂၤအံၤ စီၤၡမူၤအ့လးတကွၢ်လၢ အတၢ်အၢတခီဘၣ်, ကွၢ်ဝဲလၢ အတၢ်ဂ့ၤတခီလီၤ. ဒီးစီၤၡမူၤအ့လး တလူၤပှၤဂီၢ်မုၢ်အသးဘၣ်. လၢတၢ်န့ၣ်အလီၢ် အဝဲဂုာ်ကျဲးစၢးပၢၤဃာ်ဝဲ အတၢ်သးတီလၢယွၤအဖီခိၣ်လီၤ. (၁ မူၤ.၁၂:၁-၄) တကးဒံးဘၣ် အဝဲမၤလၢပှဲၤအမူဒါ ဒီးဟ့ၣ်ပလီၢ်ဝဲ ကစၢ်ယွၤအပှၤဂီၢ်မုၢ်လၢ ဘၣ်ဃးဒီးတၢ်လၢ အကမၤဘၣ်ဒိအဝဲသ့ၣ် အတၢ်ရ့လိာ်သးဒီး ယဟိဝၤယွၤလီၤ. ဒီးစီၤၡမူၤအ့လးဟ့ၣ်ဂံၢ်ဟ့ၣ်ဘါ အဝဲသ့ၣ်ဒ်သိး ကတီဒီးယဟိဝၤယွၤအဂီၢ်လီၤ. စီၤၡမူၤအ့လး အတၢ်ကတိၤတဖၣ် ထုးန့ၢ်အဝဲသ့ၣ်အသးအဃိ ဃ့ကညးဝဲစီၤၡမူၤအ့လး ဒ်သိးကဃ့ဘါထုကဖၣ်တၢ်လၢ အဝဲသ့ၣ်အဂီၢ်လီၤ. ဒီးစီၤၡမူၤအ့လး စံးဆၢက့ၤအီၤလၢ “မ့မ့ၢ်ယဲဒၣ်အံၤလၢ ယဘါထုကဖၣ်န့ၢ်သုဂီၢ်န့ၣ် မ်ယသုတဆိတ့ၢ်ဒီး မၤကမၣ်ဘၣ်ယွၤတဂ့ၤ. ယကသိၣ်လိသုလၢကျဲအဂ့ၤအဝါ, ဒီးအတီအလိၤလီၤ.”—၁ မူၤ. ၁၂:၂၁-၂၄.စီၤၡမူၤအ့လး အဒိအတဲာ်သိၣ်လိပှၤလၢ ပတဘၣ်ဟ့ၣ်အခွဲးလၢ တၢ်သူၣ်က့ၣ်သးကါ မ့တမ့ၢ်တၢ်သးဆါ ကအိၣ်ထီၣ်လၢပသးပူၤဘၣ်၂၁. နသးမ့ၢ်ဟးဂီၤ ဖဲပှၤတဂၤဂၤဒိးန့ၢ်ဘၣ်မူဒါ မ့တမ့ၢ် တၢ်ခွဲးတၢ်ယာ်တမံၤမံၤအဆၢကတီၢ်န့ၣ် စီၤၡမူၤအ့လးအဒိအတဲာ် မၤစၢၤနၤသ့ဒ်လဲၣ်.၂၁ ဖဲပှၤတဂၤဂၤဒိးန့ၢ်ဘၣ် မူဒါမ့တမ့ၢ် တၢ်ခွဲးတၢ်ယာ်တမံၤမံၤအဆၢကတီၢ် မ့ၢ်နသးဟးဂီၤ အိၣ်ဝဲတဘျီဘျီဧါ. စီၤၡမူၤအ့လး အဒိအတဲာ်သိၣ်လိပှၤလၢ ပတဘၣ်ဟ့ၣ်အခွဲးလၢ တၢ်သူၣ်က့ၣ်သးကါ မ့တမ့ၢ်တၢ်သးဆါ ကအိၣ်ထီၣ်လၢပသးပူၤဘၣ်. (ဖး ကတိၤဒိ ၁၄:၃၀ တက့ၢ်.) ကစၢ်ယွၤဟ့ၣ်လီၤ အခ့အပှၤကိးဂၤဒဲး တၢ်ဖံးတၢ်မၤလၢအလီၤသူၣ်မံသးမုာ်န့ၣ်လီၤ.၂၂. ဘၣ်မနုၤအဃိ တကီဝဲလၢစီၤၡမူၤအ့လး ကထံၣ်ဘၣ်စီၤစီလူး အတၢ်ဂ့ၤတၢ်ဝါတဖၣ်လဲၣ်.၂၂ စီၤၡမူၤအ့လး ကထံၣ်ဝဲစီၤစီလူးအတၢ်ဂ့ၤတၢ်ဝါတဖၣ်န့ၣ် တကီလၢအဂီၢ်ဘၣ်. မ့ၢ်လၢစီၤစီလူး မ့ၢ်ပိာ်ခွါလၢအလီၤပတြၢၤဒိၣ်မးအဃိလီၤ. အဒိ အဝဲမ့ၢ်ပှၤလၢ အနီၢ်ထီ, ဒိၣ်တၢ်ဂ့ၤ, အိၣ်ဒီးတၢ်သူၣ်ဒူသးဒူဒီး တၢ်ကူၣ်သ့တကးဒံးဘၣ် လၢအခီၣ်ထံးန့ၣ် အဝဲမ့ၢ်ပှၤလၢ အအိၣ်ဒီးတၢ်ဆီၣ်လီၤသးလီၤ. (၁ မူၤ. ၁၀:၂၂, ၂၃, ၂၇) ဘၣ်ဆၣ် လၢတၢ်ဂ့ၤတၢ်ဝါတဖၣ်အံၤ အမဲာ်ညါအဝဲအိၣ်စ့ၢ်ကီးဒီး တၢ်သဘျ့လၢ ကဃုထၢတၢ်လၢ အတၢ်အိၣ်မူအပူၤလီၤ. (၅ မိၤ. ၃၀:၁၉) မ့ၢ်အဝဲသူဝဲ အတၢ်သဘျ့အံၤလၢ ကျဲဒ်လဲၣ်.၂၃. စီၤစီလူး အတၢ်ဂ့ၤတၢ်ဝါ လီၤမၢ်ကွံာ်ဝဲဖဲလဲၣ်တခါလဲၣ်, ဒီးအဝဲပာ်ဖျါထီၣ် တၢ်ပာ်ထီၣ်ထီအသး ဒံးယံာ်ဒံးအါထီၣ်လၢ ကျဲဒ်လဲၣ်.၂၃ လီၤသးအုးဒိၣ်မးလၢ ပှၤတနီၤနီၤန့ၣ် ဖဲအဝဲသ့ၣ်ဒိးန့ၢ်ဘၣ် တၢ်အလီၢ်အလၤအခါ ဟးဝဲအခီၣ် တတုၤလီၤလၢၤဘၣ်. ဒီးတယံာ်တမီၢ်န့ၣ် စီၤစီလူးစ့ၢ်ကီး ဆိကမိၣ်ဒိၣ်လီၤအသးလီၤ. တၢ်သိၣ်တၢ်သီလၢ ယဟိဝၤယွၤဟ့ၣ်လီၤအီၤ ခီဖျိလၢစီၤၡမူၤအ့လးန့ၣ် အဝဲတဒိကနၣ်ဝဲဘၣ်. ဘၣ်တဘျီ အဝဲအိၣ်ခိးဝဲတကဲလၢၤဘၣ်အဃိ လုၢ်ထီၣ်တၢ်လၢ စီၤၡမူၤအ့လးကဘၣ်လုၢ်ထီၣ်ဝဲလီၤ. လၢတၢ်န့ၣ်အဃိ စီၤၡမူၤအ့လးသိၣ်အီၤ ဒီးတဲဆိပာ်ဝဲလၢ စီၤစီလူးအဖိအလံၤတဖၣ်န့ၣ် တကဲထီၣ်ဘၣ်ဝဲစီၤပၤ နီတဂၤလၢၤဘၣ်. ဘၣ်ဆၣ် အဝဲတဟံးန့ၢ်တၢ်မၤလိဘၣ်, ဒီးအနၢ်က့ၣ်ဒိၣ်န့ၢ်ဒံးလၢညါလီၤ.—၁ မူၤ. ၁၃:၈, ၉, ၁၃, ၁၄.၂၄. (က)ဖဲစီၤစီလူးလဲၤဒုးတၢ်ဒီး ပှၤဧမၤလ့းဖိအခါ အဝဲတဒိကနၣ်ယွၤအကလုၢ်န့ၣ် ပာ်ဖျါဝဲဒ်လဲၣ်. (ခ)ဖဲစီၤစီလူးဘၣ်တၢ်သိၣ်အီၤအခါ အဝဲမၤဝဲဒ်လဲၣ်, ဒီးယဟိဝၤယွၤ ဆၢတဲာ်လီၤအသးဒ်လဲၣ်.၂၄ ယဟိဝၤယွၤသူဝဲ စီၤၡမူၤအ့လးဒ်သိး ကတဲဘၣ်စီၤစီလူးလၢ အဝဲကဘၣ်လဲၤဒုးဝဲ ပှၤဧမၤလ့းဖိလီၤ. ဒီးယဟိဝၤယွၤမၤလိာ်အီၤလၢ ကဘၣ်မၤသံဝဲစီၤပၤအၤကးလီၤ. ဘၣ်ဆၣ် စီၤစီလူးပျဲဝဲ လၢ စီၤပၤအၤကးကအိၣ်မူဒံးဝဲလီၤ. တကးဒံးဘၣ် တၢ်လၢယဟိဝၤယွၤစံးဝဲလၢ အဝဲကဘၣ်မၤဟးဂီၤဝဲတဖၣ်န့ၣ် အဝဲတမၤဟးဂီၤကွံာ်ဝဲခဲလၢာ်ဘၣ်. လၢတၢ်န့ၣ်အလီၢ် အဝဲဟံးန့ၢ်ဝဲတၢ်လၢအဂ့ၤကတၢၢ်လီၤ. ဖဲစီၤၡမူၤအ့လး ဟဲသိၣ်အီၤအဆၢကတီၢ် ဖျါလၢစီၤစီလူးအတၢ်ပာ်သူၣ်ပာ်သးန့ၣ် ဆီတလဲဝဲဖးဒိၣ်လံ. အဝဲတဲပူၤဖျဲးအသး, ပာ်တီပာ်လိၤ တၢ်လၢအမၤဝဲတဖၣ် ဒီးပာ်တၢ်ကမၣ်လၢ ပှၤဂီၢ်မုၢ်အလိၤလီၤ. ဒီးဖဲစီၤစီလူးဂုာ်ကျဲးစၢးမၤဆံးလီၤစှၤလီၤ အတၢ်ကမၣ်အဆၢကတီၢ် အဝဲစံးဝဲလၢ တၢ်လၢပှၤဟံးန့ၢ်ဝဲတနီၤန့ၣ် မ့ၢ်ဝဲဒၣ်လၢပှၤကလုၢ်ထီၣ်အီၤဆူ ယဟိဝၤယွၤအအိၣ်အဂီၢ်လီၤ. ဖဲန့ၣ်အဆၢကတီၢ် စီၤၡမူၤအ့လးစံးဝဲလၢ “ကွၢ်ကွၢ်, ဒိကနၣ်တၢ်န့ၣ်ဂ့ၤန့ၢ်လုၢ်တၢ်” န့ၣ်လီၤ. ယဟိဝၤယွၤဆၢတဲာ်အသးလၢ အဝဲကထုးထီၣ်ကွံာ်စီၤစီလူးလၢ စီၤပၤအလီၢ်ဒီး ကဟ့ၣ်က့ၤဝဲပှၤလၢ အဂ့ၤန့ၢ်အီၤန့ၣ်လီၤ. ခီဖျိလၢ စီၤၡမူၤအ့လးအိၣ်ဒီး တၢ်သူၣ်ဒူသးဒူအဃိ အဝဲသိၣ်က့ၤသီက့ၤစီၤစီလူးဒီး တဲဘၣ်အီၤလၢ ယဟိဝၤယွၤအတၢ်ဆၢတဲာ်န့ၣ်လီၤ.*—၁ မူၤ. ၁၅:၁-၃၃.၂၅,၂၆. (က)ဘၣ်မနုၤအဃိ စီၤၡမူၤအ့လးသူၣ်အုးသးအုးလဲၣ်, ဒီးယဟိဝၤယွၤ သိၣ်အီၤဒ်လဲၣ်. (ခ)ဖဲစီၤၡမူၤအ့လးလဲၤဝဲဆူ စီၤယံးၡဲအဟံၣ်အဆၢကတီၢ်န့ၣ် အဝဲဒိးန့ၢ်ဘၣ်တၢ်မၤလိဒ်လဲၣ်.၂၅ ခီဖျိလၢ စီၤစီလူးတအိၣ်ဒီးတၢ်ဒိကနၣ်အဃိ စီၤၡမူၤအ့လး အသူၣ်ကိၢ်သးဂီၤဝဲဒိၣ်မးလီၤ. လၢတၢ်န့ၣ်အဃိ အဝဲကိးပသူထီၣ်ဝဲဆူ ယဟိဝၤယွၤအအိၣ် ဒီတနၤညါလီၤ. ဒီးအသးအုးဒိၣ်မးလၢအဃိလီၤ. စီၤၡမူၤအ့လး ထံၣ်ဘၣ်ဝဲလၢစီၤစီလူး အိၣ်ဒီးတၢ်သ့တၢ်ဘၣ်ဒီး မုၢ်လၢ်ဝဲလၢစီၤစီလူးကမၤတၢ် လၢအဂ့ၤအါမးဘၣ်ဆၣ် အတၢ်မုၢ်လၢ် လီၤညွံးလီၤဘဲကွံာ်လၢာ်လံ. ဒီးစီၤစီလူးအတၢ်ပာ်သူၣ်ပာ်သးန့ၣ် တဒ်သိးဒီးလၢညါလၢၤဘၣ်. ဒီးအတၢ်ဂ့ၤတၢ်ဝါလၢညါတဖၣ်န့ၣ် လီၤမၢ်ကွံာ်ဝဲတကးဒံးဘၣ် အဝဲထီဒါဝဲယဟိဝၤယွၤလီၤ. လၢတၢ်န့ၣ်အဃိ စီၤၡမူၤအ့လးတလဲၤထံၣ်လိာ်အသးဒီးအီၤလၢၤဘၣ်. ဘၣ်ဆၣ် ဒ်တၢ်ဆၢကတီၢ်လဲၤပူၤကွံာ်ဝဲအသိး ယဟိဝၤယွၤသိၣ်ဝဲ စီၤၡမူၤအ့လးလၢတၢ်အဲၣ်တၢ်ကွံအပူၤ ဒီးတဲဘၣ်အီၤလၢ “နသးကအုးလၢ စီၤစီလူးအဃိဆံးယံာ်လဲၣ်, အဂ့ၢ်ဒ်အံၤ, ယညိကွံာ်အီၤလၢစီၤပၤအလီၢ် လၢအံၣ်စရ့လးအဖီခိၣ်လံ. မၤပှဲၤနနၢၤတကျီၣ်ဒီးသိ, ဒီးလဲၤတၢ်တက့ၢ်. ယကဒုးလဲၤနၤဆူပှၤဘ့ၤသလ့ဃ့ၣ်ဖိ စီၤယံးၡဲအအိၣ်လီၤ. အဂ့ၢ်ဒ်အံၤ, ယထံၣ်န့ၢ်စီၤပၤလၢယဂီၢ် လၢအဖိခွါအကျါလံ.”—၁ မူၤ. ၁၅:၃၄, ၃၅; ၁၆:၁.၂၆ ပှၤဟီၣ်ခိၣ်ဖိလၢ အတလၢတပှဲၤ မ့ၢ်တတီဒီးယွၤသနာ်က့ ယဟိဝၤယွၤအတၢ်တိာ်ပာ် ကဟဲလၢထီၣ်ပှဲၤထီၣ်ဝဲကိးဘျီဒဲးလီၤ. ပှၤတဂၤမ့ၢ်တမၤ ယဟိဝၤယွၤအတၢ်မၤလၢၤဘၣ်န့ၣ် ကစၢ်ယွၤကဃုထၢထီၣ်ဝဲ ပှၤအသီတဂၤဒ်သိး ကမၤလၢပှဲၤအတၢ်ဘၣ်သးအဂီၢ်န့ၣ်လီၤ. လၢတၢ်န့ၣ်အဃိ စီၤၡမူၤအ့လး တသူၣ်အုးသးအုးလၢ စီၤစီလူးအဃိလၢၤဘၣ်. ဒ်ယဟိဝၤယွၤနဲၣ်လိအီၤအသိး အဝဲလဲၤဝဲဆူ စီၤယံးၡဲအဟံၣ်လၢ ဝ့ၢ်ဘ့ၤသလ့ဃ့ၣ်ဒီး ထံၣ်ဘၣ်ဝဲစီၤယံးၡဲအဖိခွါလၢ အဒိၣ်တၢ်ဂ့ၤတဖၣ်လီၤ. ယဟိဝၤယွၤတဲဆိဃာ်ဝဲ စီၤၡမူၤအ့လးလၢ တဘၣ်ကွၢ်တၢ်လၢ အအိၣ်ဖျါလၢခိတဂ့ၤ. (ဖး ၁ ၡမူၤအ့လး ၁၆:၇ တက့ၢ်.) လၢခံကတၢၢ်န့ၣ် စီၤၡမူၤအ့လးထံၣ်လိာ်အသးဒီး စီၤယံးၡဲအဖိခွါလၢအဆံးကတၢၢ်စီၤဒၤဝံးလီၤ. ဒီးအဝဲမ့ၢ် ပှၤတဂၤလၢ ယဟိဝၤယွၤဃုထၢထီၣ်အီၤလီၤ.စီၤၡမူၤအ့လး ထံၣ်ဘၣ်ဝဲလၢ ဖဲတၢ်ကီတၢ်ခဲ ဟဲကဲထီၣ်အသးအဆၢကတီၢ် ယဟိဝၤယွၤမၤဘၣ်လိာ်က့ၤအီၤသ့ ဒီးလၢတၢ်ကီတၢ်ခဲအလီၢ်န့ၣ် ယဟိဝၤယွၤဒုးအိၣ်ထီၣ် တၢ်ဆိၣ်ဂ့ၤသ့ဝဲ၂၇. (က)ဒ်သိးစီၤၡမူၤအ့လး အတၢ်နာ်ကဒိၣ်ထီၣ်ဝဲအဂီၢ်န့ၣ် တၢ်မနုၤမၤစၢၤအီၤလဲၣ်. (ခ)နမ့ၢ်ဆိကမိၣ်ထံ စီၤၡမူၤအ့လးအဒိအတဲာ်န့ၣ် နကတူၢ်ဘၣ်ဒ်လဲၣ်.၂၇ တချုးလၢစီၤၡမူၤအ့လးသံအခါ အဝဲထံၣ်ဘၣ်ဝဲလၢ ယဟိဝၤယွၤဃုထၢထီၣ် စီၤဒၤဝံးလၢစီၤစီလူးအလီၢ်န့ၣ် မ့ၢ်တၢ်လၢအကြၢးဝဲဘၣ်ဝဲ သပှၢ်ကတၢၢ်လီၤ. စီၤစီလူးလီၤထွံလီၤယွၤလၢ တၢ်သူၣ်က့ၣ်သးကါအပူၤ တုၤဒၣ်လဲာ်အဝဲလူၤဃုမၤသံဝဲ စီၤဒၤဝံးန့ၣ်လီၤ. မ့မ့ၢ်စီၤဒၤဝံးန့ၣ် အိၣ်ဒီးတၢ်သးဒူ, တၢ်နာ် ဒီးတၢ်သးတီတကးဘၣ် မၤတၢ်တီတၢ်လိၤန့ၣ်လီၤ. စီၤၡမူၤအ့လးအတၢ်နာ် ဒံးယံာ်ဒံးအါထီၣ်ဝဲ တုၤလၢအသံတစုလီၤ. မ့ၢ်လၢအဝဲထံၣ်ဘၣ်လၢ ဖဲအတၢ်မုၢ်လၢ်တလၢပှဲၤ ဒီးဖဲတၢ်ကီတၢ်ခဲ ဟဲကဲထီၣ်သးအဆၢကတီၢ် ယဟိဝၤယွၤမၤဘၣ်ဘျီးဘၣ်ဒါက့ၤသ့ဝဲလီၤ. ဒီးလၢတၢ်ကီတၢ်ခဲအလီၢ်န့ၣ် ယဟိဝၤယွၤဒုးအိၣ်ထီၣ် တၢ်ဆိၣ်ဂ့ၤသ့ဝဲလီၤ. စီၤၡမူၤအ့လး အတၢ်လဲၤခီဖျိလၢ အနံၣ် ၁၀၀ ဃၣ်ဃၣ်အတီၢ်ပူၤန့ၣ် မ့ၢ်တၢ်လၢအလီၤပတြၢၤဝဲဒိၣ်မးလီၤ. လၢတၢ်န့ၣ်အဃိ ဖဲအဝဲသံအဆၢကတီၢ် ပှၤအံၣ်စရ့လးဖိခဲလၢာ် သူၣ်အုးသးအုးဒိၣ်မးလီၤ. မုၢ်မဆါတနံၤညါအံၤ ယဟိဝၤယွၤအခ့အပှၤတဖၣ် ကြၢးသံကွၢ်လီၤအသးလၢ ‘မ့ၢ်ယကကွၢ်လိမၤဒိး စီၤၡမူၤအ့လးအဒိအတဲာ်ဧါ.’၁–၃. (က)တၢ်လီၤဘၣ်ယိၣ်ဖးဒိၣ်မနုၤတခါ ဟဲဘၣ်ဝဲ နီၢ်အဘံၤကါယံးလး အဟံၣ်ဖိဃီဖိလဲၣ်. (ခ)ဘၣ်ဃးဒီးပိာ်မုၣ်လၢ အလီၤတိၢ်လီၤဆီတဂၤအံၤန့ၣ် ပကမၤလိတၢ်ဂ့ၢ်မနုၤလဲၣ်.နီၢ်အဘံၤကါယံးလး ထံၣ်ဘၣ်ဝဲ ပှၤပိာ်ခွါသးစၢ်တဖၣ်လၢအ ပှဲၤဝဲဒီးတၢ်ပျံၤတၢ်ဖုးန့ၣ်လီၤ. အဝဲသ့ၣ် ပျံၤတၢ်ဖုးတၢ်ဒ်အံၤန့ၣ် ကြၢးဝဲဘၣ်ဝဲသပှၢ်ကတၢၢ်လီၤ. တၢ်လီၤဘၣ်ယိၣ်ဖးဒိၣ်တခါ ဟဲဘၣ်အဝဲသ့ၣ် ဒီးမၤအသးဒ်မ့ၣ်အူကဖးအိၣ်လၢ အဝဲသ့ၣ်အခိၣ်လိၤလီၤ. မ့ၢ်လၢ ပှၤသုးဖိ ၄၀၀ ဃၣ်ဃၣ် ဆၢတဲာ်လီၤအသးဂၢၢ်ဂၢၢ်ကျၢၤကျၢၤလၢ အဝဲသ့ၣ်ကမၤသံကွံာ် ပှၤပိာ်ခွါခဲလၢာ်လၢ စီၤနၤဘလး အဟံၣ်ဖိဃီဖိအပူၤ ဒီးအဝဲသ့ၣ်လဲၤဝဲလံ. ဘၣ်မနုၤအဃိ အဝဲသ့ၣ်အဲၣ်ဒိးမၤသံတၢ်လဲၣ်.၂ တၢ်ဂ့ၢ်ဟဲကဲထီၣ်အသး ခီဖျိလၢ စီၤနၤဘလးန့ၣ်လီၤ. အဝဲပာ်ဖျါထီၣ် အတၢ်သကဲာ်ပဝးလၢ အအၢအသီ, မၤတၢ်တကျးဒး ဒ်အမၤညီနုၢ်ဝဲအသိးန့ၣ်လီၤ. ဘၣ်ဆၣ်တဘျီအံၤ အဝဲကတိၤတရီတပါဘၣ် ပှၤပိာ်ခွါတဂၤအံၤန့ၣ် ကမၣ်လၢအဂီၢ်လံ. ပှၤပိာ်ခွါတဂၤအံၤန့ၣ် မ့ၢ်သုးခိၣ်လၢ အိၣ်ဒီးသုးဖိလၢအတီဒီးအီၤ ဒီးအဝဲသ့ၣ်ဒုးတၢ်ဖၠဲးမးလီၤ. ဖဲန့ၣ်အဆၢကတီၢ် စီၤနၤဘလး အပှၤမၤတၢ်ဖိလၢအသးစၢ်တဂၤန့ၣ် လဲၤဝဲဆူနီၢ်အဘံၤကါယံးလး အအိၣ်မ့ၢ်လၢအဝဲနာ်ဝဲလၢ နီၢ်အဘံၤကါယံးလး ကထုးထီၣ်တၢ်ကူၣ် ဒ်သိးကမၤပူၤဖျဲးဝဲ စီၤနၤဘလးအဟံၣ်ဖိဃီဖိန့ၣ်လီၤ. ဘၣ်ဆၣ် အဝဲမ့ၢ်ပိာ်မုၣ်တဂၤအဃိ အဝဲတြီဆၢဝဲပှၤသုးဖိတဒူၣ်အံၤကသ့ဒ်လဲၣ်.နီၢ်အဘံၤကါယံးလး မ့ၢ်ပိာ်မုၣ်တဂၤအဃိ အဝဲတြီဆၢဝဲပှၤသုးဖိ တဒူၣ်အံၤကသ့ဒ်လဲၣ်၃ အဆိကတၢၢ်န့ၣ် ပကမၤလိအါထီၣ် ပိာ်မုၣ်လၢအလီၤတိၢ်လီၤဆီတဂၤအံၤအဂ့ၢ်န့ၣ်လီၤ. နီၢ်အဘံၤကါယံးလး မ့ၢ်မတၤတဂၤလဲၣ်. ဒီးတၢ်ကီတၢ်ခဲတခါအံၤ ဟဲကဲထီၣ်အသးဒ်လဲၣ်. ဘၣ်ဃးဒီးနီၢ်အဘံၤကါယံးလး အတၢ်နာ်န့ၣ်ပမၤလိန့ၢ်တၢ်မနုၤလဲၣ်.၄. စီၤနၤဘလး မ့ၢ်ပှၤဒ်လဲၣ်တဂၤလဲၣ်.၄ ပှၤဒီမါဝၤခံဂၤလၢအမ့ၢ် နီၢ်အဘံၤကါယံးလး ဒီးစီၤနၤဘလးန့ၣ် တကြၢးလိာ်အသးနီတစဲးဘၣ်. နီၢ်အဘံၤကါယံးလး မ့ၢ်မါလၢအဂ့ၤတဂၤ ဘၣ်ဆၣ် အဝဲန့ၢ်ဘၣ်အဝၤလၢ အအၢအသီကတၢၢ်တဂၤ လၢအမ့ၢ်စီၤနၤဘလးန့ၣ်လီၤ. မ့မ့ၢ်စီၤနၤဘလးန့ၣ် ဃုထံၣ်န့ၢ်အမါလၢ အဂ့ၤန့ၢ်နီၢ်အဘံၤကါယံးလးန့ၣ်တဘၣ်ဝဲဘၣ်. စီၤနၤဘလး မ့ၢ်ပှၤလၢအထူးအတီၤတဂၤအဃိ အသွံၣ်ဒိၣ်ဝဲဒိၣ်မး ဒီးထံၣ်လီၤအသးလၢ အမ့ၢ်ပှၤလၢအရ့ဒိၣ်တဂၤလီၤ. ဘၣ်ဆၣ်သနာ်က့ မ့မ့ၢ်ပှၤအဂၤတဖၣ်န့ၣ် ထံၣ်အီၤဒ်လဲၣ်. လၢလံာ်စီဆှံအပူၤန့ၣ် ပှၤလၢအဘၣ်တၢ်စံးအၢစံးသီအီၤ နးထဲသိးဒီး စီၤနၤဘလးန့ၣ် ပတထံၣ်ဘၣ်အီၤကြီကြီဘၣ်. အဒိ စီၤနၤဘလး အမံၤအခီပညီမ့ၢ်ဝဲ “ပှၤဟးဂီၤဖိ” မ့တမ့ၢ် “ပှၤနါစိၤ” န့ၣ်လီၤ. မံၤတဖျၢၣ်အံၤ မ့ၢ်အမိၢ်အပၢ်ယုၢ်န့ၢ်အီၤလၢ အအိၣ်ဖျဲၣ်ထီၣ်အခါဧါ မ့တမ့ၢ်ဘၣ်န့ၣ် မ့ၢ်လၢအဝဲအိၣ်မူဝဲနါစံၢ်နါစိၤအဃိ လၢခံန့ၣ်ပှၤဂၤကိးလိၣ်ကွဲန့ၢ်အမံၤဒ်န့ၣ်ဧါ ပတသ့ၣ်ညါလီၤတံၢ်ဘၣ်. ဒ်လဲၣ်ဂ့ၤဒ်လဲၣ်ဂ့ၤ စီၤနၤဘလး အိၣ်မူဝဲဒ်အမံၤအခီပညီအိၣ်ဝဲအသိးန့ၣ်လီၤ. စီၤနၤဘလးမ့ၢ် “ပှၤအသူၣ်အၢပှၤအသးသီ ဒီးပှၤကတိၤတၢ်ဆူၣ်ဆူၣ်ကိၤကိၤတဂၤလီၤ.” အဝဲမ့ၢ်ပှၤလၢအမၤနၢၤမၤဃၣ်ပှၤဂၤ ဒီးမ့ၢ်ပှၤလၢအအီမူၤသံးတဂၤလီၤ. လၢတၢ်န့ၣ်အဃိ ပှၤအါဂၤပျံၤအီၤဒီးသးဟ့အီၤလီၤ.—၁ မူၤ. ၂၅:၂, ၃, ၁၇, ၂၁, ၂၅, ခ့ခါစှီၤကျိာ်.၅,၆. (က)နီၢ်အဘံၤကါယံးလး အတၢ်ဂ့ၤတၢ်ဝါလၢ အလီၤဘၣ်သူၣ်ဘၣ်သးအဒိၣ်ကတၢၢ်လၢနဂီၢ်န့ၣ် မ့ၢ်မနုၤတဖၣ်လဲၣ်. (ခ)ဘၣ်မနုၤအဃိ နီၢ်အဘံၤကါယံးလး ဖျီအသးဒီးပိာ်ခွါလၢအအၢအသီတဂၤအံၤလဲၣ်.၅ ပမ့ၢ်ထိၣ်သတြီၤကွၢ် စီၤနၤဘလးဒီးနီၢ်အဘံၤကါယံးလးန့ၣ် အဝဲသ့ၣ်ခံဂၤအတၢ်ပာ်သူၣ်ပာ်သး လီၤဆီလိာ်အသးဒ်ထံဒီးသိအသိးလီၤ. နီၢ်အဘံၤကါယံးလး အမံၤအခီပညီမ့ၢ်ဝဲ “ယပၢ်ဒုးအိၣ်ထီၣ်အတၢ်သးခု” န့ၣ်လီၤ. ပၢ်အါဂၤလၢအဒိးန့ၢ်ဘၣ် အဖိမုၣ်လၢအဒိၣ်တၢ်ဂ့ၤ ဒီးအဃံအလၤတဂၤန့ၣ် ကပာ်ကဖၢလၢအသးလၢအဖီခိၣ်ဒိၣ်မးလီၤ. ဘၣ်ဆၣ် ပၢ်လၢအအိၣ်ဒီးတၢ်ကူၣ်သ့တဂၤန့ၣ် မ့ၢ်ထံၣ်ဘၣ်လၢ အဖိအိၣ်ဒီးတၢ်ပာ်သူၣ်ပာ်သးလၢ အဖျါဃံဖျါလၤ ဒီး မ့ၢ်ထံၣ်ဘၣ်လၢ အဖိအိၣ်ဒီးတၢ်ဂ့ၤတၢ်ဝါလၢ နီၢ်သးတကပၤန့ၣ် ပၢ်တဂၤအံၤ ကပှဲၤဝဲဒီးတၢ်သးခုအါန့ၢ်အလီၢ်ဒံးလီၤ. အါဒၣ်တၢ်တက့ၢ် ပှၤလၢအဒိၣ်တၢ်ဂ့ၤတဖၣ်န့ၣ် တသးအိၣ်မၤဒိၣ်ထီၣ်ဝဲ တၢ်ဂ့ၤတၢ်ဝါဒ်သိးဒီး တၢ်သူၣ်ဆးသးဆး, တၢ်ကူၣ်သ့, တၢ်နာ်ဒီးတၢ်သူၣ်ဒူသးဒူတဖၣ်န့ၣ်ဘၣ်. မ့မ့ၢ်နီၢ်အဘံၤကါယံးလးန့ၣ် အဝဲတမ့ၢ်ပှၤဒ်န့ၣ်ဘၣ်. လံာ်စီဆှံစံးပတြၢၤ နီၢ်အဘံၤကါယံးလး ခီဖျိလၢ အဝဲမ့ၢ်ပှၤလၢအဃံအလၤ ဒီးအဝဲအိၣ်ဒီးတၢ်သူၣ်ဆးသးဆးအဃိလီၤ.—ဖး ၁ ၡမူၤအ့လး ၂၅:၃ တက့ၢ်.၆ ပှၤတနီၤလၢမုၢ်မဆါတနံၤအံၤ ကအဲၣ်ဒိးသ့ၣ်ညါဝဲလၢ ဘၣ်မနုၤအဃိ နီၢ်အဘံၤကါယံးလး ဖျီအသးဒီး ပှၤဟးဂီၤဖိလၢ အမၢးသံတဂၤအံၤလဲၣ်. ဘၣ်ဃးဒီးတၢ်ဂ့ၢ်အံၤန့ၣ် ပကဘၣ်သ့ၣ်နီၣ်ထီၣ်က့ၤလၢ လံာ်စီဆှံအစိၤ ပှၤလၢအအဲၣ်ဒိးဆီဟံၣ်ဆီဃီန့ၣ် အမိၢ်အပၢ်ကဃုထၢန့ၢ် အီၤအသးသမူတံၤသကိးလီၤ. မိၢ်ပၢ်မ့ၢ်တဃုထၢန့ၢ် သးသမူတံၤသကိးလၢ အဖိအဂီၢ်သနာ်က့ အရ့ဒိၣ်ဒိၣ်မးလၢ မိၢ်ပၢ်ကတူၢ်လိာ်ပှၤတဂၤလၢ အဝဲသ့ၣ်အဲၣ်ဒိးဃုထၢဝဲလီၤ. မ့ၢ်လၢနီၢ်အဘံၤကါယံးလး အမိၢ်အပၢ်န့ၣ်သူၣ်လီသးကွံဝဲ စီၤနၤဘလး အတၢ်ထူးတၢ်တီၤအဃိ ဖျီဝဲအဖိမုၣ်ဒီးအီၤဧါ. မ့တမ့ၢ်ဘၣ်န့ၣ် မ့ၢ်လၢအဝဲသ့ၣ် တအဲၣ်ဒိးအိၣ်မူဖှီၣ်ဖှီၣ်ယာ်ယာ်အဃိ ဖျီဝဲအဖိမုၣ်ဒီးစီၤနၤဘလးဧါ. ဒ်လဲၣ်ဂ့ၤဒ်လဲၣ်ဂ့ၤ စီၤနၤဘလး မ့ၢ်အိၣ်ဒီးကျိၣ်ဧိၤစ့ဧိၤဘၣ်ဆၣ် အဝဲတမ့ၢ်ဝၤလၢအဂ့ၤတဂၤလၢ နီၢ်အဘံၤကါယံးလးအဂီၢ်ဘၣ်. ၇. (က)ဘၣ်ဃးဒီးတၢ်ဆီဟံၣ်ဆီဃီန့ၣ် မိၢ်ပၢ်လၢအိၣ်ဒီးတၢ်ကူၣ်သ့တဖၣ် ကြၢးဟးဆှဲးဝဲတၢ်ဂ့ၢ်မနုၤလဲၣ်. (ခ)နီၢ်အဘံၤကါယံးလး ပာ်လီၤအသးဂၢၢ်ဂၢၢ်ကျၢၤကျၢၤလၢ ကမၤဝဲတၢ်မနုၤလဲၣ်.၇ မိၢ်ပၢ်လၢအအိၣ်ဒီး တၢ်ကူၣ်သ့တဖၣ် ကသိၣ်လိဝဲအဖိ ဘၣ်ဃးဒီးတၢ်ဆီဟံၣ်ဆီဃီအဂ့ၢ် လီၤတံၢ်လီၤဆဲးန့ၣ်လီၤ. အဝဲသ့ၣ်တဆီၣ်ထွဲ အဖိလၢအကဖျီအသး လၢကဒိးန့ၢ်ဘၣ်ဝဲကျိၣ်စ့အဂီၢ်ဘၣ်. ဒီးအဝဲသ့ၣ်တမၢဆူၣ်စ့ၢ်ကီးအဖိလၢ ကပာ်တၢ်အဲၣ်တီဖဲအသးစၢ်အခါဘၣ်. မ့ၢ်လၢအဖိတဖၣ် တဒိၣ်တုာ်ခိၣ်ပှဲၤ လၢကဟံးထီၣ်ဖီၣ်ထီၣ်မူဒါ ဒ်မါမ့တမ့ၢ်ဝၤအသိးဘၣ်. (၁ ကရံၣ်. ၇:၃၆) မ့မ့ၢ် လၢနီၢ်အဘံၤကါယံးလး ကဆိကမိၣ်ဝဲ တၢ်ဂ့ၢ်တဖၣ်အံၤအဂီၢ်န့ၣ် စဲၤခံဝဲလံ. ဒ်လဲၣ်ဂ့ၤဒ်လဲၣ်ဂ့ၤ နီၢ်အဘံၤကါယံးလး ဖျီအသးဒီးစီၤနၤဘလးဝံၤဝဲလံ. နီၢ်အဘံၤကါယံးလး မ့ၢ်ဘၣ်ကွၢ်ဆၢၣ်မဲာ်ဒီး တၢ်ကီတၢ်ခဲဘၣ်ဆၣ် အဝဲပာ်လီၤအသးဂၢၢ်ဂၢၢ်ကျၢၤကျၢၤလၢ ကမၤလၢပှဲၤဝဲ မါအမူဒါလၢအဂ့ၤကတၢၢ်န့ၣ်လီၤ.၈. စီၤနၤဘလး ကတိၤတရီတပါဘၣ် မတၤတဂၤလဲၣ်, ဒီးဘၣ်မနုၤအဃိ ပစံးသ့လၢအဝဲတအိၣ်ဒီးတၢ်ကူၣ်သ့လဲၣ်.၈ တဘျီအံၤစီၤနၤဘလး ဒုးအိၣ်ထီၣ်ဝဲ နီၢ်အဘံၤကါယံးလး အတၢ်ကိၢ်တၢ်ဂီၤဖးဒိၣ်တခါလီၤ. စီၤနၤဘလး ကတိၤတရီတပါဘၣ်ဝဲ စီၤဒၤဝံးန့ၣ်လီၤ. စီၤဒၤဝံးမ့ၢ်ယဟိဝၤယွၤ အခ့အပှၤတဂၤလၢအအိၣ်ဒီးတၢ်သးတီ ဒီးမ့ၢ်တ့ၢ်ပှၤတဂၤလၢ ဝံၡမူၤအ့လးဖှူတ့ၢ်အီၤ ဒ်သိးအကကဲထီၣ်စီၤပၤတဂၤလၢ စီၤစီလူးအလီၢ်န့ၣ်လီၤ. (၁ မူၤ. ၁၆:၁, ၂, ၁၁-၁၃) မ့ၢ်လၢစီၤစီလူးသးက့ၣ်အီၤ ဒီးအဲၣ်ဒိးမၤသံအီၤအဃိ, စီၤဒၤဝံးဒီးအပှၤသုးဖိ လၢအတီဒီးအီၤအဂၤ ၆၀၀ န့ၣ်လဲၤအိၣ်ခူသူၣ်ဒီးအီၤလၢ ပှၢ်မုၢ်ကနၢအပူၤလီၤ.၉,၁၀. (က)စီၤဒၤဝံးဒီးအပှၤသုးဖိတဖၣ် ကွၢ်ဆၢၣ်မဲာ်ဘၣ်ဝဲ တၢ်ကီတၢ်ခဲထဲလဲၣ်. (ခ)ဘၣ်မနုၤအဃိ စီၤနၤဘလးကြၢးစံးဘျုးဝဲစီၤဒၤဝံး ဒီးအပှၤသုးဖိတဖၣ်လဲၣ်. (ကွၢ်စ့ၢ်ကီး အဆၢ ၁၀ တၢ်ဂ့ၢ်အဘျဲၣ်တက့ၢ်.)၉ စီၤနၤဘလး အတၢ်အိၣ်တၢ်ဆိးအလီၢ် အိၣ်ဝဲလၢမၤဧိၣ် ဘၣ်ဆၣ် အတၢ်ဖံးတၢ်မၤအလီၢ်န့ၣ် အိၣ်ဘူးဝဲဒီးကၢ်မ့ၤလးအဃိ ဖျါလၢအဟီၣ်ခိၣ်ကပံာ်လီၢ်အိၣ်ဝဲဖဲန့ၣ်လီၤ.* ဝ့ၢ်ခံဖျၢၣ်အံၤ ဘၣ်တၢ်သူၣ်ထီၣ်အီၤလၢတၢ်လီၢ်လၢအထီၣ်ထီ ဒီးတၢ်လီၢ်အဝဲန့ၣ် ပှဲၤဝဲဒီးနီၣ်လါဟ့သံကစဲာ်လၢ သိတဖၣ်ကအီၣ်ဝဲအဆၣ်အဂီၢ်လီၤ. စီၤနၤဘလး အသိအိၣ်ဝဲအဒု ၃,၀၀၀ လီၤ. ဒီးပှၢ်မုၢ်ကနၢ အိၣ်ဝးတရံးဝဲ ဝ့ၢ်ခံဖျၢၣ်အံၤလီၤ. လၢကလံၤထံးတခီန့ၣ် ပှၢ်မုၢ်ကနၢပၤရၣ်အိၣ်ဝဲဖဲန့ၣ်လီၤ. မ့မ့ၢ်လၢမုၢ်ထီၣ်တခီန့ၣ် တၢ်လီၢ်ပျီဖးလဲၢ်အိၣ်ဝဲ ပှဲၤဝဲဒီးတၢ်တြိဒီးလ့တဖၣ်န့ၣ်လီၤ. ဒီးမ့ၢ်စ့ၢ်ကီးကျဲလၢ ပှၤကလဲၤဝဲဆူ ပီၣ်လဲၣ်အံသၣ်န့ၣ်လီၤ. တၢ်လီၢ်တဖၣ်အံၤန့ၣ် စီၤဒၤဝံးဒီးအခ့အပှၤတဖၣ် ဘၣ်ဟးဃုခးအီၣ်ဝဲ ဆၣ်ဖိကီၢ်ဖိတဖၣ်ကီကီခဲခဲ ဒ်သိးကလုၢ်အီၣ်အသးသမူအဂီၢ်လီၤ. တကးဒံးဘၣ် အဝဲသ့ၣ်ဘၣ်လဲၤခီဖျိဝဲ တၢ်ကီတၢ်ခဲလၢအဂၤတဖၣ်စ့ၢ်ကီးလီၤ. ဒီးဖဲအဝဲသ့ၣ် ဟးခးအီၣ်တၢ်အဆၢကတီၢ်န့ၣ် ကထံၣ်ဘၣ်ပိာ်ခွါသးစၢ်တဖၣ်လၢ အကွၢ်ဝဲစီၤနၤဘလးအသိန့ၣ်လီၤ.၁၀ ခီဖျိလၢပှၤသုးဖိတဒူၣ်အံၤ ကွၢ်ဆၢၣ်မဲာ်ဘၣ်ဝဲ တၢ်ကီတခဲအဃိ အဝဲသ့ၣ်ကမၤဝဲ ပှၤကွၢ်သိတဖၣ်အံၤဒ်လဲၣ်. ပှၤသုးဖိတဒူၣ်အံၤ မ့ၢ်အဲၣ်ဒိးဟံးန့ၢ်ဝဲသိတဖၣ်အံၤန့ၣ် ညီဝဲဒိၣ်မးလီၤ. ဘၣ်ဆၣ် အဝဲသ့ၣ်တမၤဝဲဒ်န့ၣ်ဘၣ်. လၢတၢ်န့ၣ်အလီၢ် ပှၤသုးဖိတဖၣ်အံၤန့ၣ် လီၤဂာ်ဒ်ဝ့ၢ်ခိၣ်ဒူလၢ အဒီသဒၢဝဲစီၤနၤဘလး အသိဒီးအခ့အပှၤတဖၣ်န့ၣ်လီၤ. (ဖး ၁ ၡမူၤအ့လး ၂၅:၁၅, ၁၆ တက့ၢ်.) ပှၤကွၢ်သိဒီးသိဖိတဖၣ်န့ၣ် ကသဂၢၢ်ဘၣ်ဝဲ တၢ်ကီတၢ်ခဲအကလုာ်ကလုာ်လီၤ. အဒိ ဖဲတၢ်လီၢ်အဝဲန့ၣ် ဆၣ်ဖိကီၢ်ဖိလၢ အအၢအိၣ်ဝဲအါမးလီၤ. ဒီးပှၤကွၢ်သိဒီးသိတဖၣ်န့ၣ် အိၣ်တယံၤလိာ်အသးဒီး အံၣ်စရ့လးအကီၢ်ဆၢ လၢကလံၤထံးတခီဘၣ်. လၢတၢ်န့ၣ်အဃိ ညီဝဲလၢတမျာ်လၢ ထံကီၢ်အဂၤတဖၣ် ကဟဲဟုၣ်န့ၢ်အဝဲသ့ၣ်အသိ ဒီးမၤအၢမၤသီအဝဲသ့ၣ်န့ၣ်လီၤ.*၁၁,၁၂. (က)စီၤဒၤဝံး ပာ်ဖျါထီၣ်တၢ်ပာ်ကဲ စီၤနၤဘလးဒ်လဲၣ်. (ခ)စီၤနၤဘလး စံးဆၢက့ၤစီၤဒၤဝံးဒ်န့ၣ်န့ၣ် ဘၣ်မနုၤအဃိ တကြၢးဝဲဘၣ်ဝဲလဲၣ်.၁၁ လၢပှၢ်မုၢ်ကနၢအံၤအပူၤ ဒ်သိးပှၤသုးဖိတဖၣ်အံၤ ကအီၣ်ဘၣ်အီဘၣ်ဝဲအဂီၢ် တညီဝဲဘၣ်. လၢတၢ်န့ၣ်အဃိ မုၢ်အိၣ်ဝဲတနံၤန့ၣ် စီၤဒၤဝံးဆှၢလီၤဝဲအခ့အပှၤအဂၤတဆံ ဆူစီၤနၤဘလးအအိၣ် ဒ်သိးကလဲၤဃ့ဝဲတၢ်မၤစၢၤအဂီၢ်လီၤ. စီၤဒၤဝံး ဃုထၢဝဲတၢ်ဆၢကတီၢ် လၢအကြၢးဝဲဘၣ်ဝဲလီၤ. ဖဲန့ၣ်အဆၢကတီၢ် ဘၣ်လၢပှၤတံာ်သိဆူၣ် ဒီးပှၤမၤဝဲတၢ်သူၣ်ဖှံသးညီအဃိ ပှၤဟ့ၣ်အီၣ်ဟ့ၣ်အီတၢ် ဒီးပှၤဂီၢ်မုၢ်တဖၣ် အိၣ်ဒီးသးလၢအဟ့ၣ်တၢ်ညီန့ၣ်လီၤ. ဒီးစီၤဒၤဝံးဃုထၢဝဲ တၢ်ကတိၤလၢအပှဲၤဝဲဒီး တၢ်သညူးသပှၢ် ဒီးတၢ်ယူးယီၣ်ပာ်ကဲ တုၤဒၣ်လဲာ်စီၤဒၤဝံး ကိးလီၤအနီၢ်ကစၢ်အသးလၢ ယမ့ၢ် “နဖိခွါစီၤဒၤဝံး” န့ၣ်လီၤ. ခီဖျိလၢ စီၤဒၤဝံးအသးစၢ်န့ၢ်စီၤနၤဘလးအဃိ ဘၣ်သ့ၣ်သ့ၣ် အဝဲကိးလီၤအသးဒ်အံၤလၢ အကပာ်ဖျါထီၣ်အတၢ်ပာ်ကဲအီၤန့ၣ်လီၤ. ဘၣ်ဆၣ်သနာ်က့ စီၤနၤဘလး စံးဆၢကဒါက့ၤအီၤဒ်လဲၣ်.—၁ မူၤ. ၂၅:၅-၈.၁၂ စီၤနၤဘလး အသးပှံၢ်ထီၣ်တၢ်ဖးဒိၣ်ညါ. ပှၤပိာ်ခွါသးစၢ်တဂၤ လဲၤဝဲဆူနီၢ်အဘံၤကါယံးလး အအိၣ်ဒီးစံးဘၣ်အီၤလၢ စီၤနၤဘလးကိးဃါတၢ်ဒီး “ဒုၣ်ဒွဲၣ်” စီၤဒၤဝံးဒီးအပှၤသုးဖိတဖၣ်န့ၣ်လီၤ. ပှၤပံဒံသံလၢအမ့ၢ် စီၤနၤဘလးတဂၤအံၤ ကဒူးကဒ့ၣ်တၢ်လၢ အကလုၢ်ဒိၣ်ဒိၣ် ဘၣ်ဃးဒီး အကိၣ်, အထံဒီးအတၢ်ဖံးတၢ်ညၣ်တဖၣ်န့ၣ် မ့ၢ်တၢ်လၢအလုၢ်အပှ့ၤဒိၣ်ဝဲဒိၣ်မးလီၤ. စီၤနၤဘလး စံးအၢစံးသီဝဲစီၤဒၤဝံး ဒီးစံးဝဲလၢအဝဲတမ့ၢ်တၢ်နီတမံၤဘၣ်, လီၤဂာ်ဒ် ကုၢ်လၢအဃ့ၢ်ပူၤဖျဲးအသး လၢအကစၢ်အစုပူၤအသိးန့ၣ်လီၤ. စီၤနၤဘလးအတၢ်ပာ်သူၣ်ပာ်သးန့ၣ် လီၤဂာ်လိာ်အသးဒီးစီၤစီလူးလၢ အသးဟ့ဝဲစီၤဒၤဝံးန့ၣ်လီၤ. အဝဲသ့ၣ်ခံဂၤန့ၣ် တထံၣ်စီၤဒၤဝံးဒ် ယဟိဝၤယွၤထံၣ်ဝဲအသိးဘၣ်. မ့မ့ၢ်ယဟိဝၤယွၤန့ၣ် အဲၣ်ဝဲစီၤဒၤဝံး ဒီးတထံၣ်အီၤဒ်ကုၢ်လၢအပူထီၣ်တၢ် ဒီးဃ့ၢ်ပူၤဖျဲးအသးတဂၤဘၣ်. ကစၢ်ယွၤထံၣ်ဝဲစီၤဒၤဝံး ဒ်အမ့ၢ်ပှၤလၢအကကဲထီၣ်ဝဲ အံၣ်စရ့လးအစီၤပၤတဂၤန့ၣ်လီၤ.—၁ မူၤ. ၂၅:၁၀, ၁၁, ၁၄.၁၃. (က)ဖဲပှၤဟဲက့ၤတဲဘၣ်စီၤဒၤဝံး တၢ်လၢအမၤအသးတဖၣ်အခါ အဝဲမၤဝဲတၢ်မနုၤလဲၣ်. (ခ)ဘၣ်ဃးဒီးစီၤဒၤဝံး အတၢ်ပာ်သူၣ်ပာ်သးန့ၣ် ပဒိးန့ၢ်ဘၣ်တၢ်မၤလိဖဲ ယၤကိာ် ၁:၂၀ ဒ်လဲၣ်.၁၃ ဖဲပှၤဟဲက့ၤတဲဘၣ်စီၤဒၤဝံး တၢ်လၢအမၤအသးတဖၣ်အခါ အသးမိၢ်မှံထီၣ်တၢ်ဒိၣ်မးလီၤ. ဒီးအဝဲမၤလိာ် အခ့အပှၤတဖၣ်လၢ “ကံၢ်ဃာ်သုနးကိးဂၤဒဲးတက့ၢ်.” စီၤဒၤဝံး ဟံးန့ၢ်တၢ်စုကဝဲၤဒီး ကိးန့ၢ်ဝဲအပှၤသုးဖိအဂၤ ၄၀၀ ဒ်သိးကလဲၤဒုးဝဲစီၤနၤဘလးန့ၣ်လီၤ. စီၤဒၤဝံးတိာ်ပာ်ဝဲလၢ အကမၤသံကွံာ် စီၤနၤဘလးဒီးအဟံၣ်ဖိဃီဖိလၢ အမ့ၢ်ပိာ်ခွါတဖၣ်န့ၣ်ကိးဂၤဒဲးလီၤ. (၁ မူၤ. ၂၅:၁၂, ၁၃, ၂၁, ၂၂) စီၤဒၤဝံးသူၣ်ဒိၣ်သးဖျိးထီၣ်တၢ်န့ၣ် ပနၢ်ပၢၢ်စၢၤအီၤသ့ဘၣ်ဆၣ် တၢ်လၢအကမၤဝဲန့ၣ် တမ့ၢ်တၢ်လၢအဘၣ်ဝဲဘၣ်. ဒီးလံာ်စီဆှံစံးဝဲလၢ– “ပှၤကညီအသးဒိၣ်ထီၣ်န့ၣ်, တမၤဘၣ်ယွၤအတၢ်တီတၢ်လိၤဘၣ်.” (ယၤ. ၁:၂၀) ဘၣ်ဆၣ် နီၢ်အဘံၤကါယံးလး မၤပူၤဖျဲးဝဲအဟံၣ်ဖိဃီဖိ ကသ့လၢကျဲဒ်လဲၣ်.၁၄. (က)ဒ်သိးနီၢ်အဘံၤကါယံးလး ကမၤဘၣ်လိာ်ဖိးဒ့က့ၤဝဲ တၢ်ကီတၢ်ခဲလၢအဟဲအိၣ်ထီၣ်ဝဲအဂီၢ်န့ၣ် အဝဲပာ်ဖျါထီၣ်တၢ်ဂ့ၤတၢ်ဝါမနုၤလဲၣ်. (ခ)နီၢ်အဘံၤကါယံးလး အတၢ်ပာ်သူၣ်ပာ်သး လီၤဆီလိာ်အသးဒီးစီၤနၤဘလးန့ၣ် ပဒိးန့ၢ်တၢ်မၤလိဒ်လဲၣ်.၁၄ နီၢ်အဘံၤကါယံးလး မ့ၢ်ပှၤလၢအိၣ်ဒီးတၢ်ဆီၣ်လီၤသး ဒီးသးအိၣ်ဒိကနၣ်ထံတၢ်လီၤ. တၢ်ဂ့ၤတၢ်ဝါတခါအံၤ မ့ၢ်ခီၣ်ခါတခါလၢ ကမၤဘၣ်လိာ်ဖိးဒ့က့ၤဝဲ တၢ်ကီတၢ်ခဲလၢအဟဲအိၣ်ထီၣ်ဝဲန့ၣ်လီၤ. နီၢ်အဘံၤကါယံးလးန့ၣ် လီၤဆီဒီးအဝၤ စီၤနၤဘလးဒိၣ်မးလီၤ. ဘၣ်ဆၣ် လၢနီၢ်အဘံၤကါယံးလး ကလဲၤတဲသကိးတၢ်ဂ့ၢ်ကီအံၤဒီးအဝၤန့ၣ် အဘျုးတအိၣ်ဝဲဘၣ်. ဒ်ပိာ်ခွါသးစၢ်တဂၤ စံးဝဲအသိး စီၤနၤဘလးန့ၣ် မ့ၢ်ပှၤလၢ “အခိၣ်ကိၤအၢသီ တုၤဒၣ်လဲာ် တကနၣ်ဘၣ်ပှၤနီတဂၤဘၣ်.” (၁ မူၤ. ၂၅:၁၇, ခ့ခါစှီၤကျိာ်) စီၤနၤဘလးန့ၣ် မ့ၢ်ပှၤတဂၤလၢ အဆိကမိၣ်ဒိၣ်လီၤအသးအဃိ အဝဲတဒိကနၣ်ပှၤဂၤအတၢ်ကတိၤဘၣ်. မုၢ်မဆါတနံၤအံၤ ပထံၣ်ဘၣ်ပှၤလၢ အပာ်ကဖၢလၢအသးဒ်အံၤအိၣ်ဝဲစ့ၢ်ကီးလီၤ. ပိာ်ခွါသးစၢ်တဂၤအံၤ ထံၣ်ဝဲလၢနီၢ်အဘံၤကါယံးလး မ့ၢ်ပှၤလၢအလီၤဆီဒီးအဝၤအဃိ အဝဲလဲၤတဲဘၣ်အီၤတၢ်ဂ့ၢ်ကီလၢ အဟဲကဲထီၣ်အသးတဖၣ်န့ၣ်လီၤ.နီၢ်အဘံၤကါယံးလး တလီၤဂာ်ဒီး စီၤနၤဘလး လၢအတသးအိၣ်ဒိကနၣ် ပှၤဂၤအတၢ်ကတိၤန့ၣ်ဘၣ်၁၅,၁၆. (က)မါတဂၤလၢ လံာ်တၢ်ကတိၤဒိပာ်ဖျါထီၣ်ဝဲန့ၣ် နီၢ်အဘံၤကါယံးလး လီၤဂာ်ဒီးအီၤဒ်လဲၣ်. (ခ)ဘၣ်မနုၤအဃိ ပတဲသ့လၢတၢ်လၢ နီၢ်အဘံၤကါယံးလးမၤဝဲတဖၣ်န့ၣ် တမ့ၢ်တၢ်လၢအထီဒါအဝၤအလီၢ်အလၤလဲၣ်.၁၅ လံာ်စီဆှံစံးဝဲလၢ “နီၢ်အဘံၤကါယံးလးမၤတၢ်ချ့ချ့” န့ၣ်လီၤ. လၢတၢ်န့ၣ်အဃိ နီၢ်အဘံၤကါယံးလး ဆိကမိၣ်တၢ်ဒီးရဲၣ်လီၤကျဲၤလီၤဝဲတထံၣ်ဃီလီၤ. ဘၣ်ဃးဒီးပိာ်မုၣ်တဂၤအံၤအဂ့ၢ်န့ၣ် တၢ်ကတိၤလၢအမ့ၢ်မၤတၢ် “ချ့ချ့” န့ၣ်ဘၣ်တၢ်သူအီၤလွံၢ်ဘျီလီၤ. နီၢ်အဘံၤကါယံးလး ကတဲၤကတီၤထီၣ်တၢ်ဟ့ၣ်အါမး လၢစီၤဒၤဝံးဒီးအပှၤသုးဖိတဖၣ်အဂီၢ်လီၤ. လၢအတၢ်ဟ့ၣ်တဖၣ်အကျါန့ၣ် ပၣ်ဃုာ်ဒီးကိၣ်, စပံးထံ, သိ, ဘုလၢပှၤဝဲာ်မံအီၤ, စပံးသၣ်ဃ့ကိၣ်ခ့ၣ်ဒီး ချၢၣ်ဒၢသၣ်ကိၣ်ခ့ၣ်န့ၣ်လီၤ. နီၢ်အဘံၤကါယံးလး မ့ၢ်မါတဂၤလၢအကွၢ်ထွဲ ဟံၣ်ဃီဂ့ၤဂ့ၤအဃိ ကယဲၢ်တၢ်အိၣ်လၢ အဟံၣ်ပူၤန့ၣ်အဝဲသ့ၣ်ညါဝဲခဲလၢာ်လီၤ. နီၢ်အဘံၤကါယံးလးန့ၣ် လီၤဂာ်ဒီးမါတဂၤလၢ လံာ်တၢ်ကတိၤဒိပာ်ဖျါထီၣ်ဝဲန့ၣ်လီၤ. (ကတိၤ. ၃၁:၁၀-၃၁) နီၢ်အဘံၤကါယံးလး မၢလီၤဆိဝဲအပျဲၢ်အဘီၣ်တဖၣ် ဒ်သိးကလဲၤဆှၢဝဲတၢ်အီၣ်တၢ်အီတဖၣ်လၢ အကတဲာ်ကတီၤပာ်စၢၤဝဲန့ၣ်လီၤ. ဝံၤဒီးဖဲအပျဲၢ်အဘီၣ်တဖၣ် လဲၤတလၢကွံာ်အခါ အဝဲလဲၤလူၤထွဲဝဲ အဝဲသ့ၣ်အခံ ထဲတဂၤဧိၤလီၤ. ဒီးဒ်လံာ်စီဆှံစံးဝဲအသိး “မ့မ့ၢ်အဝၤန့ၣ် တတဲဘၣ်ဝဲတၢ်နီတမံၤဘၣ်.”—၁ မူၤ. ၂၅:၁၈,၁၉, ခ့ခါစှီၤကျိာ်.၁၆ ခီဖျိလၢ နီၢ်အဘံၤကါယံးလး မၤဝဲဒ်အံၤအဃိ မ့ၢ်အဝဲထီဒါဝဲအဝၤအလီၢ်အလၤ လၢအမ့ၢ်ဟံၣ်ခိၣ်န့ၣ်ဧါ. တမ့ၢ်လ့ၤတက့ၤဘၣ်. သ့ၣ်နီၣ်ထီၣ်က့ၤလၢ စီၤနၤဘလးကတိၤတရီတပါဘၣ်ဝဲ ယဟိဝၤယွၤအခ့အပှၤ လၢအဘၣ်တၢ်ဒိးဖှူအီၤတဂၤန့ၣ်တက့ၢ်. လၢတၢ်ဂ့ၢ်အံၤအဃိ စီၤနၤဘလး အဟံၣ်ဖိဃီဖိအဂၤတဖၣ် လၢအတၢ်ကမၣ်တအိၣ်န့ၣ် ကဘၣ်တၢ်မၤသံအဝဲသ့ၣ်လီၤ. နီၢ်အဘံၤကါယံးလး မ့ၢ်တရဲၣ်ကျဲၤဝဲတၢ်နီတမံၤဘၣ်န့ၣ် ဘၣ်သ့ၣ်သ့ၣ် ကဖျါလၢအဝဲအိၣ်ဃူဝဲအဝၤ ဒီးကပၣ်ဃုာ်လၢ အဝၤအတၢ်ကမၣ်အပူၤလီၤ. လၢတၢ်န့ၣ်အဃိ ဖဲတၢ်မၤအသးဒ်အံၤအခါ နီၢ်အဘံၤကါယံးလး ကဘၣ်ပာ်ဒိၣ်ယွၤအါန့ၢ်ဒံးအဝၤန့ၣ်လီၤ.၁၇,၁၈. နီၢ်အဘံၤကါယံးလး လဲၤသဂၢၢ်စီၤဒၤဝံးဒ်လဲၣ်, အဝဲစံးဘၣ်အီၤ တၢ်ဂ့ၢ်မနုၤလဲၣ်, ဒီးဘၣ်မနုၤအဃိ အတၢ်ကတိၤန့ၣ်ကဲဘျုးဝဲလဲၣ်.၁၇ လၢတယံာ်တမီၢ်အတီၢ်ပူၤန့ၣ် နီၢ်အဘံၤကါယံးလး တိနိၣ်လိာ်အသးဒီး စီၤဒၤဝံးဒီးပှၤသုးဖိတဖၣ်လီၤ. တဘျီအံၤစ့ၢ်ကီး နီၢ်အဘံၤကါယံးလး စံၣ်လီၤလၢကသ့ၣ်ယီၤအလိၤချ့ချ့ဒီး ထိၣ်လီၤပှီၤအသး လၢဟီၣ်ခိၣ်လိၤလၢ စီၤဒၤဝံးအမဲာ်ညါန့ၣ်လီၤ. (၁ မူၤ. ၂၅:၂၀, ၂၃) ဖဲအဝဲတဲတၢ်ဒီးစီၤဒၤဝံးအခါ အဝဲတဲဖျါထီၣ်ဝဲ တၢ်အိၣ်လၢအသးပူၤနီၢ်နီၢ် ဒီးဃ့ကညးဝဲသပှၢ်ကတၢၢ် ဒ်သိးစီၤဒၤဝံးကပာ်ဖျါထီၣ်တၢ်သးကညီၤ လၢအဝၤဒီးအဟံၣ်ဖိဃီဖိအဖီခိၣ်န့ၣ်လီၤ. နီၢ်အဘံၤကါယံးလး အတၢ်ကတိၤတဖၣ်အံၤ ကဲဘျုးဒ်လဲၣ်.“ဒုးကတိၤလၢ်နကုၢ်ပိာ်မုၣ်လၢနနၢ်ပူၤ” တက့ၢ်၁၈ ဘၣ်ဃးဒီးတၢ်ဂ့ၢ်ကီတဖၣ်အံၤန့ၣ် နီၢ်အဘံၤကါယံးလး ဟံးန့ၢ်မူဒါဒီးဃ့ဝဲလၢ စီၤဒၤဝံးကပျၢ်ကွံာ်အတၢ်ကမၣ်လီၤ. အဝဲစံးဘၣ်စီၤဒၤဝံးလိၤလိၤလၢ ယဝၤစီၤနၤဘလးန့ၣ် မ့ၢ်ပှၤလၢအသးတဆးဘၣ် ဒ်အမံၤအခီပညီအိၣ်ဝဲအသိးလီၤ. လၢတၢ်န့ၣ်အဃိ တဘၣ်ကနၣ်ဃုာ်အီၤတဂ့ၤ. နီၢ်အဘံၤကါယံးလး အတၢ်ကတိၤတဖၣ်အံၤ ကဒုးဆိကမိၣ်စီၤဒၤဝံးလၢ အဝဲမ့ၢ်မၤဆၢက့ၤပှၤဒ်သိးဒီး စီၤနၤဘလးန့ၣ် ကမၤဘၣ်ဒိဘၣ်ထံးအနီၢ်ကစၢ်အလၤကပီၤလီၤ. နီၢ်အဘံၤကါယံးလး တဲဖျါထီၣ်ဝဲ အတၢ်နာ်စီၤဒၤဝံးခီဖျိလၢ အဝဲမ့ၢ်ယဟိဝၤယွၤ အခၢၣ်စးတဂၤလီၤ. တကးဒံးဘၣ် နီၢ်အဘံၤကါယံးလး တဲဘၣ်စီၤဒၤဝံးလၢ ယသ့ၣ်ညါလၢ နဒုးတၢ်လၢ “ယွၤအတၢ်ဒုးတၢ်တဖၣ်” အဂီၢ်လီၤ. လၢန့ၣ်အမဲာ်ညါ ပထံၣ်ဘၣ်လၢ အဝဲသ့ၣ်ညါဝဲလၢ ယွၤအၢၣ်လီၤဝဲလၢ စီၤဒၤဝံးကကဲထီၣ်စီၤပၤလီၤ. မ့ၢ်လၢ အဝဲစံးဘၣ် စီၤဒၤဝံးလၢ “ယွၤ ... ကပာ်နၤလၢ ပှၤပၢအံၣ်စရ့လး” အဂီၢ်န့ၣ်လီၤ. ဒီးနီၢ်အဘံၤကါယံးလး ဟ့ၣ်ကူၣ်ဟ့ၣ်ဖးဝဲစီၤဒၤဝံးလၢ အဝဲမ့ၢ်မၤသံပှၤဂၤလၢ အတၢ်ကမၣ်တအိၣ်န့ၣ် လၢခံကကဲထီၣ် “တၢ်သးဘၣ်တိၢ်ဘၣ်ထံး” လၢအဂီၢ်န့ၣ်လီၤ. အခီပညီအဲၣ်ဒိးစံးဝဲလၢ လၢခံစီၤဒၤဝံးအသးလၢ အသ့ၣ်ညါဒၣ်တၢ်န့ၣ် ကမၤတံာ်တာ်အီၤလီၤ. (ဖး ၁ၡမူၤအ့လး ၂၅:၂၄-၃၁ တက့ၢ်.) နီၢ်အဘံၤကါယံးလး အတၢ်ကတိၤလၢ အပှဲၤဒီးတၢ်အဲၣ်တၢ်ကွံအံၤ ထုးန့ၢ်ဝဲစီၤဒၤဝံးအသးန့ၣ်လီၤ.၁၉. စီၤဒၤဝံးစံးဆၢက့ၤ နီၢ်အဘံၤကါယံးလးဒ်လဲၣ်, ဘၣ်မနုၤအဃိ စီၤဒၤဝံးစံးပတြၢၤအီၤလဲၣ်.၁၉ စီၤဒၤဝံးမၤဝဲဒ်လဲၣ်. အဝဲတူၢ်လိာ်ဝဲ ကယဲၢ်တၢ်လၢ နီၢ်အဘံၤကါယံးလး ဟ့ၣ်အီၤဒီးစံးဝဲလၢ “မ်ယွၤ အံၣ်စရ့လးအကစၢ်လၢ အမၢနဟဲသဂၢၢ်ယၤလၢ မုၢ်မဆါတနံၤအံၤ, ဘၣ်တၢ်စံးထီၣ်ပတြၢၤအီၤတက့ၢ်. မ်နသးဆးန့ၣ် ဘၣ်တၢ်ဆိၣ်ဂ့ၤအီၤတက့ၢ်. ဒီးပှၤအတြီယဟဲဂၢ်လီၤတၢ်သွံၣ် လၢမုၢ်မဆါတနံၤအံၤ, ဒီးအုၣ်က့ၤခီၣ်က့ၤယသးလၢ ယစုဒၣ်ယဲ နဲဒၣ်အံၤ, မ်နဘၣ်တၢ်ဆိၣ်ဂ့ၤတက့ၢ်.” စီၤဒၤဝံး စံးဘျုးဝဲ နီၢ်အဘံၤကါယံးလး ခီဖျိလၢ နီၢ်အဘံၤကါယံးလး ဟဲဆူအအိၣ်လၢ တၢ်သးဒူအပူၤ ဒီးမၤစၢၤအီၤဒ်သိးအသုတ မၤသံဘၣ်ပှၤဂၤလၢ အတၢ်ကမၣ်တအိၣ်တဖၣ်တဂ့ၤ အဂီၢ်န့ၣ်လီၤ. ဒီးစီၤဒၤဝံးစံးဘၣ် နီၢ်အဘံၤကါယံးလးလၢ “က့ၤက့ၤမုာ်မုာ်ဆူ နဟံၣ်တက့ၢ်.” လၢတၢ်ဆီၣ်လီၤသးအပူၤ စီၤဒၤဝံးစံးစ့ၢ်ကီးဝဲလၢ “ယဒိကနၣ်လံနကလုၢ်” လံ.—၁မူၤ.၂၅:၃၂-၃၅.၂၀,၂၁. (က)ဘၣ်မနုၤအဃိ ပကြၢးပတြၢၤနီၢ်အဘံၤကါယံးလး လၢအသးအိၣ်က့ၤကဒါက့ၤ လၢအဝၤအအိၣ်လဲၣ်. (ခ)နီၢ်အဘံၤကါယံးလး ဃုထၢတၢ်ဆၢကတီၢ်လၢ အဝဲကတဲတၢ်ဒီးအဝၤန့ၣ် အဝဲပာ်ဖျါထီၣ်တၢ်သးဒူ ဒီးတၢ်သးဆးဒ်လဲၣ်.၂၀ ဖဲအဝဲသ့ၣ် ဟးဖးလိာ်သးဝံၤအလီၢ်ခံန့ၣ် နီၢ်အဘံၤကါယံးလး ကဆိကမိၣ်ထီၣ်က့ၤဝဲ ဘၣ်ဃးဒီးအတၢ်ထံၣ်လိာ်သး ဒီးစီၤဒၤဝံးအဂ့ၢ်န့ၣ်လီၤ. ဒီးအဝဲထံၣ်ဘၣ်ဝဲလၢ စီၤဒၤဝံးမ့ၢ်ပှၤအတီအလိၤ လၢအိၣ်ဒီးတၢ်သးကညီၤအဃိ လီၤဆီလိာ်အသးဒီးအဝၤဒိၣ်မးလီၤ. ဘၣ်ဆၣ်သနာ်က့ အဝဲတဆဲးဆိကမိၣ်ဝဲ တၢ်ဂ့ၢ်တခါအံၤလၢၤဘၣ်. ဒီးလံာ်စီဆှံပာ်ဖျါထီၣ်ဝဲလၢ– “နီၢ်အဘံၤကါယံးလး က့ၤက့ၤဆူစီၤနၤဘလးအအိၣ်” လီၤ. နီၢ်အဘံၤကါယံးလး က့ၤဆူအဝၤအအိၣ် ဒ်သိးကဆဲးမၤလၢပှဲၤဝဲမါအမူဒါ လၢအဂ့ၤကတၢၢ်န့ၣ်လီၤ. ကယဲၢ်တၢ်အီၣ်တၢ်အီ လၢနီၢ်အဘံၤကါယံးလး ဟ့ၣ်လီၤဝဲစီၤဒၤဝံးဒီးအခ့အပှၤတဖၣ်န့ၣ် အဝၤကြၢးသ့ၣ်ညါဝဲအဃိ အဝဲကဘၣ်တဲဘၣ်အဝၤလီၤ. နီၢ်အဘံၤကါယံးလး ကဘၣ်တဲစ့ၢ်ကီးအဝၤလၢ အဝဲမၤပူၤဖျဲးအဟံၣ်ဖိဃီဖိလၢ တၢ်သံအကဒုဖီလာ်ဒ်လဲၣ်အဂ့ၢ်န့ၣ်လီၤ. ခီဖျိလၢ အဝၤမ့ၢ်နၢ်ဟူဘၣ်ဝဲတၢ်ဂ့ၢ်အံၤ လၢပှၤဂၤအအိၣ်န့ၣ် ကကဲထီၣ်တၢ်မဲာ်ဆှးလၢအဂီၢ် ဒိၣ်န့ၢ်အလီၢ်လီၤ. ဘၣ်ဆၣ် ခဲအံၤ မ့ၢ်လၢအဝၤ အီၣ်တၢ်အီတၢ် ဒ်စီၤပၤတဂၤအသိး ဒီးအီမူၤသံးတုၤလၢ အလီၤဘျးလီၤဘျဲအဃိ အဝဲတဲဘၣ်ဝဲတသ့ဒံးဘၣ်.—၁ မူၤ. ၂၅:၃၆.တၢ်လၢ နီၢ်အဘံၤကါယံးလး မၤတ့ၢ်ဝဲ ဒ်သိးကမၤပူၤဖျဲး စီၤနၤဘလးအသးသမူ အဂီၢ်န့ၣ် အဝဲတဲဘၣ်အီၤလၢ တၢ်သးဒူအပူၤ၂၁ တဘျီအံၤသနာ်က့ နီၢ်အဘံၤကါယံးလး ပာ်ဖျါထီၣ်တၢ်သးဒူဒီးတၢ်သးဆး အဃိအဝဲအိၣ်ခိးဝဲတုၤလၢ မုၢ်ဆ့ၣ်ဝါထီၣ် ဖဲအဝၤတမူၤသံးလၢၤအဆၢကတီၢ်န့ၣ်လီၤ. စီၤနၤဘလး မ့ၢ်တမူၤသံးလၢၤဘၣ် သနာ်က့ အမါမ့ၢ်တဲဘၣ်အီၤ တၢ်ဂ့ၢ်တၢ်ကျိၤလၢအဟဲကဲထီၣ်အသးန့ၣ် ဘၣ်သ့ၣ်သ့ၣ် စီၤနၤဘလး ကသူၣ်ဒိၣ်သးဖျိးထီၣ်ဝဲအမါချ့ချ့ ဒီးကဲထီၣ်တၢ်ဘၣ်ယိၣ်လၢအဂီၢ်သ့ဝဲလီၤ. ဘၣ်ဆၣ်သနာ်က့ နီၢ်အဘံၤကါယံးလး လဲၤလၢအဝၤအအိၣ် ဒီးတဲဘၣ်အီၤတၢ်ဂ့ၢ်တၢ်ကျိၤခဲလၢာ်န့ၣ်လီၤ. ဖဲအဝဲတဲဘၣ်အဝၤဝံၤအလီၢ်ခံ နီၢ်အဘံၤကါယံးလး ကဆိကမိၣ်ဝဲလၢ အဝၤအတၢ်သးထီၣ်ကပိၢ်ဖး ဒီးကဒိအီၤတီၢ်အီၤသ့ၣ်သ့ၣ်လီၤ. ဘၣ်ဆၣ် အဝၤဆ့ၣ်နီၤဝဲလၢအလီၢ် ဒီးတဟူးတဝးဝဲနီတစဲးဘၣ်.—၁ မူၤ. ၂၅:၃၇.၂၂. တၢ်မၤအသးဒီး စီၤနၤဘလးဒ်လဲၣ်, ဘၣ်ဃးဒီးတၢ်ပၢဆူၣ်ပၢစိးတၢ် ဒီးတၢ်မၤအၢမၤသီ ဟံၣ်ဖိဃီဖိန့ၣ် ပဒိးန့ၢ်ဘၣ်တၢ်မၤလိဒ်လဲၣ်.၂၂ တၢ်ကဲထီၣ်အသး ဒီးစီၤနၤဘလးဒ်လဲၣ်. စီၤနၤဘလး “အသးသံဝဲလၢအပူၤ, ဒီးကဲထီၣ်ဝဲဒ်လၢၢ်အသိးန့ၣ်လီၤ.” ဘၣ်သ့ၣ်သ့ၣ် ကမ့ၢ်လၢကလံၤဖၠးအီၤအဃိလီၤ. ဒီးတၢ်ဆၢကတီၢ်လဲၤပူၤကွံာ် အသီတဆံ ဃၣ်ဃၣ်ဝံၤအလီၢ်ခံန့ၣ် စီၤနၤဘလးသံဝဲလီၤ. အဝဲသံဝဲန့ၣ် တမ့ၢ်ထဲလၢတၢ်ဆါအဃိဘၣ်. လံာ်စီဆှံပာ်ဖျါထီၣ်ဝဲလၢ– “ယွၤတီၢ်စီၤနၤဘလး, ဒီးသံဝဲလီၤ.” (၁ မူၤ. ၂၅:၃၈) ယွၤအတၢ်စံၣ်ညီၣ်န့ၣ် တီဝဲလိၤဝဲလီၤ. ဒီးလၢနီၢ်အဘံၤကါယံးလးအဂီၢ်န့ၣ် တၢ်ဆီဟံၣ်ဆီဃီလၢ အပှဲၤဝဲဒီးတၤဆှုၣ်တၤမဲအံၤ ကတၢၢ်ကွံာ်ဝဲလံ. မုၢ်မဆါတနံၤအံၤ ယဟိဝၤယွၤ တစံၣ်ညီၣ်သံပှၤဟီၣ်ခိၣ်ဖိလၢ တၢ်လီၤလိၢ်လီၤလးအပူၤလၢၤဘၣ်. ဘၣ်ဆၣ် တၢ်ဂ့ၢ်တဖၣ်အံၤ မ့ၢ်တၢ်ဟ့ၣ်ပလီၢ်ပှၤလၢ တၢ်ပၢဆူၣ်ပၢစိးတၢ်ဒီး တၢ်မၤအၢမၤသီမ့ၢ်အိၣ်ထီၣ်ဝဲလၢဟံၣ်ဖိဃီဖိအပူၤန့ၣ် ကစၢ်ယွၤတကွၢ်ကပာ်ကွံာ်ဝဲနီတစဲးဘၣ်. ဒီးကစၢ်ယွၤကစံၣ်ညီၣ်တၢ် တီတီလိၤလိၤ ဖဲတၢ်ဆၢကတီၢ်ဘၣ်ဝဲအခါန့ၣ်လီၤ.—ဖး လူၤကၣ် ၈:၁၇ တက့ၢ်.၂၃. နီၢ်အဘံၤကါယံးလး ဒိးန့ၢ်ဘၣ်ဝဲတၢ်ဆိၣ်ဂ့ၤ လၢအဂၤတမံၤန့ၣ်မ့ၢ်မနုၤလဲၣ်, ဒီးအဝဲမ့ၢ်ကဲထီၣ် စီၤဒၤဝံးအမါဘၣ်ဆၣ် တၢ်မနုၤပာ်ဖျါထီၣ်န့ၢ်ပှၤလၢ အဝဲအိၣ်ဒီးတၢ်ဆီၣ်လီၤသးလဲၣ်.၂၃ နီၢ်အဘံၤကါယံးလး ထူၣ်ဖျဲးထီၣ်က့ၤလၢ တၢ်ဆီဟံၣ်ဆီဃီ လၢအတမုာ်တခုၣ်ဝံၤအလီၢ်ခံ အဝဲဒိးန့ၢ်ဘၣ်ဝဲတၢ်ဆိၣ်ဂ့ၤလၢ အဂၤတမံၤစ့ၢ်ကီးလီၤ. ဖဲစီၤဒၤဝံး နၢ်ဟူဘၣ်ဝဲလၢ နီၢ်အဘံၤကါယံးလး အဝၤတအိၣ်လၢၤဘၣ်န့ၣ် အဝဲဆှၢလီၤအခ့အပှၤ ဒ်သိးကလဲၤဃ့န့ၢ်အီၤ နီၢ်အဘံၤကါယံးလး လၢအကဖျီအသးဒီးအီၤအဂီၢ်လီၤ. နီၢ်အဘံၤကါယံးလး စံးဆၢက့ၤစီၤဒၤဝံးအခ့အပှၤလၢ “ပာ်နကုၢ်ပိာ်မုၣ်လၢ ပှၤသ့စီယကစၢ်အခ့အပှၤအခီၣ်န့ၣ်တက့ၢ်.” ဖဲအံၤပထံၣ်ဘၣ်လၢ နီၢ်အဘံၤကါယံးလး ကကဲထီၣ်စီၤဒၤဝံးအမါ ဘၣ်ဆၣ် အတၢ်ပာ်သူၣ်ပာ်သးတဆီတလဲဝဲဘၣ်, အဝဲအိၣ်ဒီးတၢ်ဆီၣ်လီၤသး ဒ်လၢညါအသိးလီၤ. လၢန့ၣ်အမဲာ်ညါ အဝဲသးအိၣ်ဟ့ၣ်လီၤအသးလၢ ကကဲဝဲစီၤဒၤဝံးအခ့အပှၤတဖၣ် အကုၢ်အပှၤလီၤ. တဘျီအံၤစ့ၢ်ကီး လံာ်စီဆှံပာ်ဖျါထီၣ်ဝဲလၢ နီၢ်အဘံၤကါယံးလး ကတဲာ်ကတီၤထီၣ်အသးချ့ချ့ လၢကလဲၤဝဲဆူစီၤဒၤဝံးအအိၣ်န့ၣ်လီၤ.—၁မူၤ. ၂၅:၃၉-၄၂.၂၄. ဖဲနီၢ်အဘံၤကါယံးလး သူၣ်ထီၣ်အတၢ်အိၣ်မူလၢအသီအခါန့ၣ် အဝဲထံၣ်ဘၣ်တၢ်ကီတၢ်ခဲမနုၤတဖၣ်လဲၣ်, ဘၣ်ဆၣ် အဝၤဒီးကစၢ်ယွၤထံၣ်အီၤဒ်လဲၣ်.၂၄ နီၢ်အဘံၤကါယံးလး ဖျီအသးဒီးစီၤဒၤဝံး ဝံၤအလီၢ်ခံန့ၣ် အတၢ်အိၣ်မူ တမၤအသးဒ်ဖီထိၣ်ကံၣ်အိၣ် လၢသ့ၣ်ခံအသိးဘၣ်. အဝဲကဲထီၣ်စီၤဒၤဝံး အမါသနာ်က့ တညီဝဲလၢအဂီၢ်ထီဘိဘၣ်. အဒိ တချုးလၢ စီၤဒၤဝံးဟံးန့ၢ် နီၢ်အဘံၤကါယံးလးန့ၣ် အဝဲဖျီအသးဒီး နီၢ်အဃံနိၣ်ဝံၤဝဲလံ. ဒ်ပသ့ၣ်ညါအသိး ဖဲစီၤဒၤဝံးအစိၤန့ၣ် ကစၢ်ယွၤဟ့ၣ်အခွဲးလၢ ပိာ်ခွါတဖၣ်ဟံးန့ၢ်ဝဲအမါအါဂၤသ့ဝဲလီၤ. ဘၣ်ဆၣ်သနာ်က့ တမ့ၢ်တၢ်အညီလၢ ပှၤပိာ်မုၣ်လၢအတီအလိၤတဖၣ်အဂီၢ်ဘၣ်. တကးဒံးဘၣ် ဖဲန့ၣ်အခါစီၤဒၤဝံးတကဲထီၣ် စီၤပၤဒံးဘၣ်. တချုးလၢအဝဲကဲထီၣ်စီၤပၤန့ၣ် စီၤဒၤဝံးဘၣ်ကွၢ်ဆၢၣ်မဲာ်ဝဲ တၢ်ကီတၢ်ခဲဒီး တၢ်မၤကွၢ်အကလုာ်ကလုာ်လီၤ. ဘၣ်ဆၣ် နီၢ်အဘံၤကါယံးလး ဆီၣ်ထွဲမၤစၢၤစီၤဒၤဝံးထီဘိလီၤ. ဒီးလၢခံန့ၣ် နီၢ်အဘံၤကါယံးလး အိၣ်ဖျဲၣ်ထီၣ်ဝဲဖိခွါတဂၤ လၢစီၤဒၤဝံးအဂီၢ်န့ၣ်လီၤ. နီၢ်အဘံၤကါယံးလး သ့ၣ်ညါဝဲလၢ စီၤဒၤဝံးအဲၣ်အီၤဒီး ကဟုကယာ်အီၤထီဘိလီၤ. ဘၣ်တဘျီန့ၣ် ဖဲပှၤက့ၤဖီၣ်နီၢ်အဘံၤကါယံးလးအခါ စီၤဒၤဝံးလဲၤမၤပူၤဖျဲးအီၤလီၤ. (၁ မူၤ. ၃၀:၁-၁၉) စီၤဒၤဝံးမၤဝဲဒ်န့ၣ်န့ၣ် မ့ၢ်ဒၣ်အဝဲကွၢ်လိမၤဒိးဝဲ ယဟိဝၤယွၤ လၢအအဲၣ်ဝဲဒီးပာ်လုၢ်ပာ်ပှ့ၤဝဲ ပိာ်မုၣ်လၢအသးဆး, လၢအိၣ်ဒီးတၢ်တီတၢ်လိၤ ဒီးတၢ်သးဒူန့ၣ်လီၤ.၁,၂. (က)ဝံအ့ၤလံယၤ အပှၤဂီၢ်မုၢ်တဖၣ် သဂၢၢ်ဘၣ်ဝဲတၢ်ကီတၢ်ခဲလၢကျဲဒ်လဲၣ်. (ခ)လၢကစၢၢ်ကၢ်မ့ၤလးအလိၤန့ၣ် မတၤသ့ၣ်တဖၣ် ထီဒါဝဲဝံအ့ၤလံယၤလဲၣ်.စီၤအ့ၤလံယၤ ကွၢ်ဃီၤဝဲပှၤဂီၢ်မုၢ်တဖၣ် လဲၤထီၣ်ဝဲကစၢၢ်ကၢ်မ့ၤလး ကဘှၢကဘှၢလၢ တၢ်လီၤဘှံးလီၤတီၤအပူၤန့ၣ်လီၤ. ဘၣ်ဖဲမုၣ်ဆ့ၣ်ဝါထီၣ်ဂီၤဂီၤ အဆၢကတီၢ် ဒီးပှၤဂီၢ်မုၢ်တဖၣ် ပှဲၤဝဲဒီးတၢ်ကိၢ်တၢ်ဂီၤ ခီဖျိလၢတၢ်အီၣ်တၢ်အီ တလၢတပှဲၤဝဲအဃိလီၤ. တၢ်ယီၤဃ့အိၣ်ဝဲ သၢနံၣ်ဒီးတခီလံအဃိ အဝဲသ့ၣ်အတၢ်အိၣ်အသးနးဝဲဒိၣ်မးလီၤ.၂ ပှၤဂီၢ်မုၢ်လၢအလဲၤထီၣ် ကစၢၢ်န့ၣ် ပၣ်ဃုာ်ဒီးဘဧၤလးအဝံ ၄၅၀ ဂၤလီၤ. ဒီးပှၤသ့ၣ်တဖၣ်အံၤ ပာ်ဒိၣ်ပာ်ထီအသး ဒီးယီၢ်လီၤဟီၣ်ခိၣ်တတုၤလီၤဝဲဘၣ်. အဝဲသ့ၣ်အတၢ်သူၣ်ဟ့သးဟ့လၢ ဝံအ့ၤလံယၤအဖီခိၣ်န့ၣ် ကဲၤကပျီၢ်ထီၣ် ဒ်မ့ၣ်အူလၣ်အသိးန့ၣ်လီၤ. နီၢ်ပၤမုၣ်အံၤစ့ဘ့ၤလး မၤသံကွံာ်ဝဲယွၤအဝံဒီဒူၣ်လံ. ဘၣ်ဆၣ် ဝံအ့ၤလံယၤ ဆၢထၢၣ်ဂၢၢ်ကျၢၤဒံးဝဲလၢ ယဟိဝၤယွၤ အအိၣ်တကပၤဒီးတြီဆၢဝဲ ဘဧၤလးအတၢ်ဘူၣ်တၢ်ဘါန့ၣ်လီၤ. ဘၣ်ဆၣ်သနာ်က့ ဝံအ့ၤလံယၤ ဆၢထၢၣ်ဂၢၢ်ကျၢၤကကဲဝဲ ဆံးယံာ်လဲၣ်. ဘဧၤလးအဝံတဖၣ် ကဆိကမိၣ်ဝဲလၢ ဝံအ့ၤလံယၤပျံၤအဝဲသ့ၣ်ဒီး ကဟ့ၣ်အၡူလီၤ. (၁ စီၤပၤ. ၁၈:၄, ၁၉, ၂၀) စီၤပၤအၤဃာ်န့ၣ် ဟဲဒိးဝဲလ့ၣ်ကဟၣ်ဒုးသုးလီၤ. ဒီးအဝဲစ့ၢ်ကီး ကွၢ်ဝဲဝံအ့ၤလံယၤတမုာ်နီတစဲးဘၣ်.၃,၄. (က)ဘၣ်မနုၤအဃိ ပတဲသ့လၢ ဝံအ့ၤလံယၤ အိၣ်ဒီးတၢ်ပျံၤတၢ်ဖုးလဲၣ်. (ခ)ပကသမံသမိးကွၢ် တၢ်သံကွၢ်မနုၤတဖၣ်လဲၣ်.၃ ဖဲနံၤအဝဲအံၤ ဝံအ့ၤလံယၤ ကထံၣ်ဘၣ်ဝဲတၢ်ကမၤအသးလၢ အလီၤတိၢ်လီၤဆီတခါ လၢအဝဲတထံၣ်ဘၣ်ဝဲနီတဘျီဒံးဘၣ်. ဖဲဝံအ့ၤလံယၤ ကွၢ်ဃီၤဝဲပှၤဂီၢ်မုၢ်လၢအဟဲထီၣ် ကစၢၢ်ကၢ်မ့ၤလးအခါ အဝဲသ့ၣ်ညါဝဲလၢ တယံာ်တမီၢ်န့ၣ် ပှၤဂီၢ်မုၢ်တဖၣ်အံၤ ကထံၣ်ဘၣ်ဝဲလၢ မတၤတဂၤ အိၣ်ဒီးအစိကမီၤအဒိၣ်ကတၢၢ်လဲၣ်, ကစၢ်ယွၤဧါ မ့တမ့ၢ် ဝံလၢအအၢအသီတဖၣ်အံၤဧါ. ဖဲတၢ်ဆၢကတီၢ်ဘူးထီၣ်ကဘၣ်ဝဲအခါ ဝံအ့ၤလံယၤ အသးကမၤအသးဒ်လဲၣ်. ခီဖျိလၢ “စီၤအ့ၤလံယၤမ့ၢ်ပှၤကညီ, ဒ်ပဝဲအသိး” အဃိ အဝဲတပျံၤတဖုးတၢ်န့ၣ် ပတဲတသ့ဘၣ်. (ဖး ယၤကိာ် ၅:၁၇ တက့ၢ်.) မ့ၢ်လၢပှၤဂီၢ်မုၢ်လၢအတတီတလိၤ, စီၤပၤလၢအအၢအသီ ဒီးပှၤလုၢ်တၢ်အဒိၣ်တဖၣ် လၢအကူၣ်မၤသံဝဲ ဝံအ့ၤလံယၤန့ၣ် အိၣ်ဝးတရံးအီၤအဃိ ပသ့ၣ်ညါဘၣ်လၢ ဝံအ့ၤလံယၤကတူၢ်ဘၣ်လၢ အဝဲဘၣ်အိၣ်သယုၢ်သညိဝဲ ထဲတဂၤဧိၤန့ၣ်လီၤ.—၁ စီၤပၤ. ၁၈:၂၂.၄ ဘၣ်မနုၤအဃိ ပှၤအံၣ်စရ့လးဖိတဖၣ် ကွၢ်ဆၢၣ်မဲာ်ဘၣ်ဝဲ တၢ်ကီတၢ်ခဲတခါအံၤလဲၣ်. ဒီးနမ့ၢ်ဆိကမိၣ်ထံ တၢ်ဂ့ၢ်တၢ်ကျိၤတဖၣ်အံၤန့ၣ် နကဒိးန့ၢ်ဘၣ်တၢ်မၤလိဒ်လဲၣ်. ခဲအံၤ ပကသမံသမိးကွၢ် ဝံအ့ၤလံယၤ အတၢ်နာ်န့ၣ် ကဲဘျုးလၢပဂီၢ်လၢ မုၢ်မဆါတနံၤအံၤ ဒ်လဲၣ်အဂ့ၢ်န့ၣ်လီၤ.၅,၆. (က)ပှၤအံၣ်စရ့လးဖိတဖၣ် အတၢ်အိၣ်သးမၤအသးဒ်လဲၣ်. (ခ)စီၤပၤအၤဃာ် မၤကမၣ်ဘၣ် ယဟိဝၤယွၤ ဒိၣ်ဒိၣ်မုၢ်မုၢ်လၢကျဲဒ်လဲၣ်.၅ လၢဝံအ့ၤလံယၤ အတၢ်အိၣ်မူအပူၤန့ၣ် အဝဲထံၣ်ဘၣ်ဝဲလၢ တၢ်ဘူၣ်တၢ်ဘါအမ့ၢ်အတီန့ၣ် ဘၣ်တၢ်ကွၢ်ကပာ်ကွံာ်အီၤ ဒီးတၢ်ဆီၣ်ဘံၣ်ဆီၣ်ဘၢအီၤ သနာ်က့ အဝဲမၤဝဲတသ့နီတမံၤဘၣ်. မ့ၢ်လၢပှၤအံၣ်စရ့လးဖိတဖၣ် ကဘၣ်ဃုထၢဝဲ တၢ်ဘူၣ်တၢ်ဘါလၢအမ့ၢ်အတီ အလီၢ်န့ၣ်အဝဲသ့ၣ် ဃုထၢဝဲတၢ်ဘူၣ်တၢ်ဘါ လၢအကမၣ်န့ၣ်လီၤ. ဒီးလၢအဝဲသ့ၣ် ကဘၣ်ဘူၣ်ထီၣ်ဘါထီၣ်ဝဲ ယဟိဝၤယွၤအလီၢ်န့ၣ် ဘူၣ်ထီၣ်ဘါထီၣ်ဝဲ ကစၢ်လၢအကမၣ်တဖၣ်န့ၣ် အိၣ်လံဖးယံာ်လံ. အဝဲသ့ၣ် ဘူၣ်ထီၣ်ဘါထီၣ်တၢ်ဒ် ပှၤကလုာ်အဂၤတဖၣ်လၢ အအိၣ်ဝးတရံးအဝဲသ့ၣ်အသိးန့ၣ်လီၤ. ပှၤအါတက့ၢ်လၢ ဝံအ့ၤလံယၤအစိၤန့ၣ် ဘူၣ်ထီၣ်ဘါထီၣ်ဝဲ တၢ်ဂီၤတၢ်ဖှီၣ်အဃိ အခိၣ်တပျာ်ဖးယံၤလံ.၆ စီၤပၤအၤဃာ် မၤတၢ်အၢအၢသီသီလၢ ယဟိဝၤယွၤအမဲာ်ညါလီၤ. အဝဲဖျီအသးဒီး စံဒိၣ်စီၤပၤအဖိမုၣ် လၢအမ့ၢ်နီၢ်အံၤစ့ဘ့ၤလးန့ၣ်လီၤ. နီၢ်အံၤစ့ဘ့ၤလး ဆၢတဲာ်အသးလၢ ဘဧၤလးအတၢ်ဘူၣ်တၢ်ဘါ ကဘၣ်ရၤလီၤအသးလၢ အံၣ်စရ့လးအထံလီၢ်ကီၢ်ပူၤ တကးဒံးဘၣ် အဝဲပာ်လီၤအသးလၢ အကမၤဟးဂီၤကွံာ်ဝဲ တၢ်ဘူၣ်ထီၣ်ဘါထီၣ် ယဟိဝၤယွၤလီၤ. ဖဲစီၤအၤဃာ် ဖျီအသးဝံၤတယံာ်တမီၢ်န့ၣ် အဝဲလီၤဝဲလၢ နီၢ်အံၤစ့ဘ့ၤလး အစုဒုၣ်တီၤအဖီလာ် ချ့ဒံးချ့ဒူးလီၤ. စီၤအၤဃာ် တ့ထီၣ်ဝဲတၢ်လုၢ်ဟံၣ် ဒီးတၢ်လုၢ်လီၢ်လၢ ဘဧၤလးအဂီၢ်လီၤ. တကးဒံးဘၣ် အဝဲဘူၣ်ထီၣ်ဘါထီၣ်ဝဲ ဘဧၤလးန့ၣ်လီၤ. ခီဖျိလၢ စီၤအၤဃာ်မၤဝဲဒ်အံၤအဃိ အဝဲမၤကမၣ်ဘၣ် ယဟိဝၤယွၤ ဒိၣ်ဒိၣ်မုၢ်မုၢ်န့ၣ်လီၤ.—၁ စီၤပၤ. ၁၆:၃၀-၃၃. ၇. (က)ဘၣ်မနုၤအဃိ ဘဧၤလး အတၢ်ဘူၣ်တၢ်ဘါန့ၣ် မ့ၢ်တၢ်လၢအလီၤသးဘၣ်အၢလဲၣ်. (ခ)ဘၣ်ဃးဒီး တၢ်ယီၤဃ့လၢ ဝံအ့ၤလံယၤအစိၤ ယံာ်ဝဲထဲလဲၣ်န့ၣ် ဘၣ်မနုၤအဃိ ပတဲသ့လၢလံာ်စီဆှံတထီဒါလိာ်အသးလဲၣ်. (ကွၢ်တၢ်လွံၢ်နၢၣ်တက့ၢ်.)၇ ဘၣ်မနုၤအဃိ တၢ်ဘူၣ်ထီၣ်ဘါထီၣ် ဘဧၤလးန့ၣ်မ့ၢ်တၢ်လၢ အလီၤသးဘၣ်အၢဝဲလဲၣ်. တၢ်ဘူၣ်ထီၣ်ဘါထီၣ် ဘဧၤလးန့ၣ် ကွဲန့ၢ်လွဲန့ၢ် ပှၤအံၣ်စရ့လးဖိအါဂၤ ဒီးအဝဲသ့ၣ်စီၤစုၤယံၤထီၣ် ဒီးယဟိဝၤယွၤလီၤ. အဝဲသ့ၣ်အတၢ်ဘူၣ်တၢ်ဘါန့ၣ် မ့ၢ်တၢ်လၢ အလီၤရၢၢ်လီၤစၢၢ် ဒီးလီၤသးဘၣ်အၢဒိၣ်မးလီၤ. အဒိ လၢအဝဲသ့ၣ် အတၢ်ဘူၣ်ထီၣ်ဘါထီၣ်အလီၢ်န့ၣ် အိၣ်ဒီးဃဲသဲမုၣ်ဃဲသဲခွါ, ဒီးဖဲန့ၣ်န့ၣ် ပှဲၤဝဲဒီးတၢ်မၤကမၣ်မုၣ်ကမၣ်ခွါ ဃုာ်ဒီးတၢ်လုၢ်ထီၣ်ဖိသၣ်တဖၣ်န့ၣ်လီၤ. ယဟိဝၤယွၤ မၢလီၤဝဲဝံအ့ၤလံယၤ ဒ်သိးအကလဲၤတဲဘၣ် စီၤအၤဃာ်လၢ ကစၢ်ယွၤကဒုးအိၣ်ထီၣ်ဝဲ တၢ်ယီၤဃ့န့ၣ်လီၤ. ဒီးမ့တမ့ၢ်ဘၣ်လၢ ဝံအ့ၤလံယၤခါလီၤအကလုၢ်လၢ တၢ်ယီၤဃ့အံၤ ကပတုာ်ဝဲအဂီၢ်န့ၣ် လ့ၤတက့ၤတပတုာ်ဝဲဘၣ်. (၁စီၤပၤ. ၁၇:၁) ဒီးတၢ်ဆၢကတီၢ်လဲၤပူၤကွံာ် စှၤနံၣ်ဝံၤအလီၢ်ခံ စီၤအ့ၤလံယၤ လဲၤဝဲဆူစီၤအၤဃာ်အအိၣ်ဒီး စံးဘၣ်အီၤလၢ ကကိးဖှိၣ်ဝဲပှၤဂီၢ်မုၢ်တဖၣ် ဒီးဘဧၤလးအဝံလၢ ကစၢၢ်ကၢ်မ့ၤလးအလိၤန့ၣ်လီၤ.*မုၢ်မဆါတနံၤအံၤ တၢ်ဘူၣ်ထီၣ်ဘါထီၣ် ဘဧၤလးန့ၣ် အိၣ်ဒံးဝဲအါအါဂီၢ်ဂီၢ်လီၤ ၈. တၢ်ဂ့ၢ်လၢအဘၣ်ဃးဒီး တၢ်ဘူၣ်ထီၣ်ဘါထီၣ် ဘဧၤလးန့ၣ် ဘၣ်ထွဲလိာ်အသးဒီးပှၤလၢ မုၢ်မဆါတနံၤအံၤဒ်လဲၣ်.၈ တၢ်ဂ့ၢ်သ့ၣ်တဖၣ်အံၤ ဘၣ်ထွဲလိာ်အသးဒီး ပှၤလၢကျဲဒ်လဲၣ်. မုၢ်မဆါတနံၤအံၤ ပှၤတနီၤ ဆိကမိၣ်ဝဲလၢ တၢ်ဂ့ၢ်လၢ အဘၣ်ဃးဒီးတၢ်ဘူၣ်ထီၣ်ဘါထီၣ် ဘဧၤလးန့ၣ် တဘၣ်ထွဲလိာ်အသးဒီးပှၤဘၣ်. မ့ၢ်လၢပတထံၣ်ဘၣ် ဘဧၤလးအတၢ်လုၢ်ဟံၣ် ဒီးအတၢ်လုၢ်လီၢ်တဖၣ်လၢ ပှၤကလုၢ်ထီၣ်တၢ်အဂီၢ်လၢၤဘၣ်. ဘၣ်ဆၣ် တၢ်မၤတ့ၢ်အသးလၢညါတဖၣ်အံၤန့ၣ် တမ့ၢ်ထဲတၢ်စံၣ်စိၤတဲစိၤယိယိဖိဘၣ်. (ရိ. ၁၅:၄) တၢ်ကတိၤလၢအမ့ၢ် ဘဧၤလးန့ၣ် အခီပညီမ့ၢ်ဝဲ “ကစၢ်” န့ၣ်လီၤ. လၢတၢ်န့ၣ်အဃိ ယဟိဝၤယွၤ စံးဘၣ်အပှၤဂီၢ်မုၢ်အံၣ်စရ့လးလၢ အဝဲသ့ၣ်ကဘၣ်ဃုထၢအီၤဒ် အဝဲသ့ၣ်အ “ဘဧၤလး” မ့တမ့ၢ် ဒ်အဝဲသ့ၣ်အကစၢ်အသိးလီၤ. (ၡါ. ၅၄:၅) ပှၤအါဂၤလၢ မုၢ်မဆါတနံၤအံၤ တပာ်ဝဲယဟိဝၤယွၤ ဒ်အဝဲသ့ၣ်အကစၢ်တဂၤဘၣ်, အဝဲသ့ၣ်ပာ်ဆိ “ကစၢ်” လၢအဂၤတဖၣ်လီၤ. အဒိ အဝဲသ့ၣ်တဖၣ်န့ၣ် ဃုဝဲထဲဟီၣ်ခိၣ်အတၢ်သူၣ်ဖှံသးညီ, လူၤဝဲဟီၣ်ခိၣ်အလုၢ်လၢ်သကဲာ်ပဝးလၢအလီၤရၢၢ်, ပာ်ဒိၣ်ဝဲတၢ်ဖံးတၢ်မၤ လၢကကဲဒိၣ်ထီၣ်အဂီၢ် ဒီးကဲထီၣ်ဝဲကျိၣ်စ့အကုၢ်န့ၣ်လီၤ. ခီဖျိလၢ အဝဲသ့ၣ်မၤဝဲဒ်အံၤအဃိ တၢ်သ့ၣ်တဖၣ်အံၤ ကဲထီၣ်ဒ်အဝဲသ့ၣ်အကစၢ်အသိးလီၤ. တကးဒံးဘၣ် ပှၤအါဂၤန့ၣ်ဘူၣ်ထီၣ်ဘါထီၣ်ဝဲ ယွၤလၢအကမၣ်တဖၣ်လီၤ. (မး. ၆:၂၄; ဖး ရိမ့ၤ ၆:၁၆ တက့ၢ်.) အဃိမုၢ်မဆါတနံၤအံၤ တၢ်ဘူၣ်ထီၣ်ဘါထီၣ် ဘဧၤလးန့ၣ်အိၣ်ဒံးဝဲအါအါဂီၢ်ဂီၢ်လီၤ. ပမ့ၢ်ဆိကမိၣ်ထီၣ်က့ၤ တၢ်ဘၣ်ဂံာ်ဂူာ်လၢ အဟဲအိၣ်ထီၣ်အသးလၢ ယဟိဝၤယွၤဒီးဘဧၤလးအဘၢၣ်စၢၤ ဖဲဝံအ့ၤလံယၤအစိၤန့ၣ် ကမၤစၢၤပှၤဒ်သိး ပကဆၢတဲာ်ပသးဂၢၢ်ဂၢၢ်ကျၢၤကျၢၤ လၢပကဘူၣ်ထီၣ်ဘါထီၣ် ယဟိဝၤယွၤန့ၣ်လီၤ.၉. (က)ဘၣ်မနုၤအဃိ ကစၢၢ်ကၢ်မ့ၤလးန့ၣ် မ့ၢ်တၢ်လီၢ်အဂ့ၤကတၢၢ်လၢ ကပာ်ဖျါထီၣ်ဝဲလၢ ဘဧၤလးမ့ၢ်ယွၤလၢအကမၣ်လဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်) (ခ)ဝံအ့ၤလံယၤ စံးဘၣ်ဝဲပှၤဂီၢ်မုၢ်တဖၣ်န့ၣ်ဒ်လဲၣ်.၉ ပှၤမ့ၢ်အိၣ်လၢ ကစၢၢ်ကၢ်မ့ၤလးအလိၤန့ၣ် ဖဲအဝဲသ့ၣ်ကွၢ်စိတၢ်အခါ ကထံၣ်ဘၣ်ဝဲ ဟီၣ်ခိၣ်မဲာ်ဖံးခိၣ်ဖးလဲၢ်ဖးထီလၢ အဖျါဃံဖျါလၤလီၤ. အဒိ အဝဲသ့ၣ် မ့ၢ်ကွၢ်လီၤတၢ်လၢ တၢ်ဖီလာ်န့ၣ် ကထံၣ်ဘၣ်ဝဲ ထံကျိကံၡိၣ် ဒီးပီၣ်လဲၣ်ဖးဒိၣ် (Mediterranean Sea) လၢအအိၣ်ဘူးဒီးအဝဲသ့ၣ်လီၤ. ဒီးအဝဲသ့ၣ်မ့ၢ်ကွၢ်စိတၢ်ဆူအယံၤန့ၣ် ကထံၣ်ဘၣ်ဝဲကစၢၢ်လဘၤနိၣ်လၢ အိၣ်သူၣ်လီၤအသးလၢ ကလံၤစိးတခီန့ၣ်လီၤ.* ဘၣ်ဆၣ် မုၢ်နံၤလၢအရ့ဒိၣ်အံၤ ဖဲတၢ်ကပီၤထီၣ်ဒီးမုၢ်ဟဲထီၣ်ဝဲ အဆၢကတီၢ် နမ့ၢ်ကွၢ်လီၤလၢ ဟီၣ်ခိၣ်အမဲာ်ဖံးခိၣ်န့ၣ် နကထံၣ်ဘၣ်ဟီၣ်ခိၣ်ဃ့ထီဃ့ထး ဒီးတဲၤထီၣ်ဝဲလီၤ. လၢညါန့ၣ် ကီၢ်တဘ့ၣ်အံၤ အသိအချါဂ့ၤဒီး အထုးအစီအိၣ်ဝဲလၢလၢပှဲၤပှဲၤလီၤ. ဘၣ်ဆၣ် ခဲအံၤန့ၣ် ဟီၣ်ခိၣ်မဲာ်ဖံးခိၣ် ဃ့ထီထီၣ်ဒီးအဲးထီၣ်အသးမ့ၢ်လၢ မုၢ်အယဲၤဆဲးလီၤဘၣ်အီၤထီဘိအဃိလီၤ. ကီၢ်တဘ့ၣ်အံၤလၢ ယဟိဝၤယွၤဟ့ၣ်လီၤတ့ၢ် ပှၤအံၣ်စရ့လးဖိတဖၣ်န့ၣ် ဟဲကဲထီၣ်အသးဒ်အံၤခီဖျိလၢ ယွၤအခ့အပှၤတဖၣ် တဒိကနၣ်ယွၤအကလုၢ် ဒီးမၤတၢ်တကျးဒးအဃိလီၤ. ဖဲပှၤဂီၢ်မုၢ်တဖၣ် ဟဲအိၣ်ဖှိၣ်ရိဖှိၣ်ဝဲအခါန့ၣ် ဝံအ့ၤလံယၤစံးဝဲလၢ– “သုကလဲၤတကျဲၢ်တကျဲၢ်လၢ တၢ်ခံမံၤအဘၢၣ်စၢၤအံၤ ဆံးယံာ်လဲၣ်. ယွၤမ့မ့ၢ်ကစၢ်ဒီး, လူၤအီၤတက့ၢ်, မ့မ့ၢ်ဘဧၤလးမ့မ့ၢ်ကစၢ်ဒီး, လူၤအီၤတက့ၢ်.”—၁ စီၤပၤ. ၁၈:၂၁.၁၀. ပှၤဂီၢ်မုၢ်လၢ ဝံအ့ၤလံယၤအစိၤန့ၣ် “လဲၤတကျဲၢ်တကျဲၢ်လၢ တၢ်ခံမံၤအဘၢၣ်စၢၤ” ဒ်လဲၣ်. ဒီးအဝဲသ့ၣ်သးပ့ၤနီၣ်ကွံာ် တၢ်မ့ၢ်တၢ်တီမနုၤတခါလဲၣ်.၁၀ ဖဲဝံအ့ၤလံယၤစံးဝဲလၢ “သုကလဲၤတကျဲၢ်တကျဲၢ်လၢ တၢ်ခံမံၤအဘၢၣ်စၢၤအံၤ ဆံးယံာ်လဲၣ်” အခါန့ၣ် အဝဲအဲၣ်ဒိးတဲဝဲအခီပညီဒ်လဲၣ်. ပှၤဂီၢ်မုၢ်တဖၣ် ကဘၣ်ဃုထၢဝဲလၢ ကဘူၣ်ထီၣ်ဘါထီၣ်ဝဲ ယဟိဝၤယွၤဧါ မ့တမ့ၢ် ဘဧၤလးဧါန့ၣ် အဝဲသ့ၣ်တဆိကမိၣ်ဝဲ နီတဘျီဘၣ်. အဝဲသ့ၣ်ဆိကမိၣ်ဝဲလၢ မ့ၢ်ဘူၣ်ထီၣ်ဘါထီၣ်ဝဲ ခံဂၤလၢာ်န့ၣ်သ့ဝဲလီၤ. ဒီးပှၤဂီၢ်မုၢ်တဖၣ်အံၤနာ်ဝဲလၢ အဝဲသ့ၣ်ကဒိးန့ၢ်ဘၣ်တၢ်မၤစၢၤ ခံခီယၢ်ပၤန့ၣ်လီၤ. လၢတၢ်န့ၣ်အဃိ အဝဲသ့ၣ်လုၢ်ထီၣ်တၢ်လၢ ဘဧၤလး အအိၣ်လၢအမ့ၢ်တၢ်လၢအလီၤသးဘၣ်အၢ ဒီးတကတီၢ်ဃီန့ၣ် အဝဲသ့ၣ်ဃ့တၢ်မၤစၢၤလၢ ယဟိဝၤယွၤ အအိၣ်န့ၣ်လီၤ. ဘၣ်သ့ၣ်သ့ၣ် အဝဲသ့ၣ်နာ်ဝဲလၢ ဘဧၤလးန့ၣ်ဆိၣ်ဂ့ၤအဝဲသ့ၣ်လၢ တၢ်သူၣ်အီၣ်ဖျးအီၣ်တကပၤ ဒီးလၢအဝဲသ့ၣ်အဆၣ်ဖိကီၢ်ဖိတဖၣ် ကအါထီၣ်ဂီၢ်ထီၣ်အဂီၢ်လီၤ. မ့မ့ၢ် “တၢ်သုးမုၢ်ဂီၢ်မုၢ်အယွၤ” လၢအမ့ၢ်ယဟိဝၤန့ၣ် ကမၤစၢၤအဝဲသ့ၣ်လၢ တၢ်ဒုးတၢ်ယၤတကပၤန့ၣ်လီၤ. (၁ မူၤ. ၁၇:၄၅) ဘၣ်ဆၣ် အဝဲသ့ၣ်သးပ့ၤနီၣ်ကွံာ် တၢ်မ့ၢ်တၢ်တီတခါလီၤ. ဘၣ်ဃးဒီးတၢ်ဂ့ၢ်တခါအံၤန့ၣ် ပှၤအါဂၤလၢမုၢ်မဆါတနံၤအံၤ တနၢ်ပၢၢ်ဝဲစ့ၢ်ကီးဘၣ်. ယဟိဝၤယွၤန့ၣ် တဟ့ၣ်ဝဲအခွဲးလၢ ပှၤကဘူၣ်ထီၣ်ဘါထီၣ်ဝဲ ကစၢ်လၢအဂၤတဖၣ်ဘၣ်. မ့ၢ်လၢအဝဲအဲၣ်ဒိးဝဲလၢ ပှၤကဘူၣ်ထီၣ်ဘါထီၣ်အီၤ ထဲတဂၤဧိၤလီၤ. တၢ်ကျဲၣ်ကျီတၢ်ဘူၣ်တၢ်ဘါလၢအဘၣ် ဃုာ်ဒီးတၢ်ဘူၣ်တၢ်ဘါအကမၣ်န့ၣ် ယဟိဝၤယွၤ တတူၢ်လိာ်ဝဲလ့ၤတက့ၤဘၣ်. ဒီးကစၢ်ယွၤသးဘၣ်အၢဝဲဒိၣ်မးလီၤ.—ဖး၂မိၤၡ့ ၂၀:၅ တက့ၢ်.၁၁. ဝံအ့ၤလံယၤအတၢ်ကတိၤလၢ ကစၢၢ်ကၢ်မ့ၤလးအလိၤန့ၣ် ဒုးသ့ၣ်နီၣ်ထီၣ်က့ၤပှၤလၢ ပကသမံသမိးလီၤက့ၤ ပနီၢ်ကစၢ်အသးဒ်လဲၣ်.၁၁ ပှၤအံၣ်စရ့လးဖိတဖၣ်န့ၣ် “လဲၤတကျဲၢ်တကျဲၢ်လၢ တၢ်ခံမံၤအဘၢၣ်စၢၤ” အဃိလီၤဂာ်ဒ်အဝဲသ့ၣ် ဂုာ်ကျဲးစၢးဟးဝဲလၢ ကျဲခံဘိအဖီခိၣ်တဘျီဃီန့ၣ်လီၤ. ပှၤအါဂၤလၢ မုၢ်မဆါတနံၤအံၤ လီၤဂာ်ဒီးပှၤအံၣ်စရ့လးဖိ လၢညါတဖၣ်လီၤ. အဝဲသ့ၣ်ကွၢ်ကပာ်ကွံာ် ယဟိဝၤယွၤ လၢအတၢ်အိၣ်မူအပူၤ ဒီးပာ်ဒိၣ်ဝဲ ကစၢ်အဂၤတဖၣ်လၢအလီၤဂာ်ဒီး “ဘဧၤလး” န့ၣ်လီၤ. ဝံအ့ၤလံယၤ အတၢ်ဟ့ၣ်ပလီၢ် လၢတဘၣ်လဲၤတကျဲၢ်တကျဲၢ်လၢ တၢ်ခံမံၤအဘၢၣ်စၢၤန့ၣ် ဒုးသ့ၣ်နီၣ်ထီၣ်က့ၤပှၤလၢ ပကသမံသမိးလီၤက့ၤ ပနီၢ်ကစၢ်အသးလီၤ. အဒိ, တၢ်လၢပပာ်ဒိၣ်အီၤ အဒိၣ်ကတၢၢ် လၢပတၢ်အိၣ်မူအပူၤန့ၣ် မ့ၢ်မနုၤလဲၣ်, ဒီးတၢ်လၢပဘူၣ်ထီၣ်ဘါထီၣ် မ့ၢ်တၢ်မနုၤလဲၣ်န့ၣ်လီၤ.၁၂,၁၃. (က)ဝံအ့ၤလံယၤ ကူၣ်ထီၣ်ဝဲလၢအကဒုးအိၣ်ထီၣ်ဝဲ တၢ်မၤကွၢ်မနုၤလဲၣ်. (ခ)ပပာ်ဖျါထီၣ် ပတၢ်နာ်ဒ်သိး ဝံအ့ၤလံယၤသ့ဝဲလၢကျဲဒ်လဲၣ်.၁၂ ဝံအ့ၤလံယၤ ကူၣ်ထီၣ်ဝဲလၢကဒုးအိၣ်ထီၣ်ဝဲ တၢ်မၤကွၢ်တခါလီၤ. တၢ်မၤကွၢ်အံၤ မ့ၢ်တၢ်မၤကွၢ်ယိယိဖိတခါလီၤ. ဘဧၤလးအပှၤလုၢ်တၢ်အဒိၣ်တဖၣ် ကဘၣ်တ့ထီၣ်ဝဲတၢ်လုၢ်လီၢ် ဒီးပာ်လီၤတၢ်လုၢ်တၢ်ပာ်လၢ တၢ်လုၢ်လီၢ်အဖီခိၣ်လီၤ. ဒီးအဝဲသ့ၣ် ဘၣ်ဃ့ဘါထုကဖၣ်တၢ်ဆူ အကစၢ်ယွၤအအိၣ် ဒ်သိးမ့ၣ်အူကဟဲလီၤအီၣ်ဝဲအဂီၢ်လီၤ. ဝံအ့ၤလံယၤစ့ၢ်ကီး ကဘၣ်မၤဝဲ ဒ်အဝဲသ့ၣ်အသိးလီၤ. အဝဲစံးဝဲလၢ “ကစၢ်လၢအစံးဆၢတၢ်လၢ မ့ၣ်အူတဂၤ, ကကဲထီၣ်ဒၣ်ဝဲလၢ ကစၢ်တက့ၢ်.” ကစၢ်ယွၤလၢအမ့ၢ်အတီ မ့ၢ်ဝဲဖဲလဲၣ်တဂၤလဲၣ်န့ၣ် ဝံအ့ၤလံယၤ သ့ၣ်ညါပာ်စၢၤဝဲလီၤတံၢ်လီၤဆဲးန့ၣ်လီၤ. အဝဲနာ်ဝဲလၢ ယဟိဝၤယွၤ မ့ၢ်ယွၤလၢအမ့ၢ်အတီနီၢ်ကီၢ်အဃိ အဝဲဟ့ၣ်အခွဲးလၢ ဘဧၤလးအပှၤလုၢ်တၢ်အဒိၣ်တဖၣ် ကလုၢ်ဆိတၢ်လၢညါလီၤ. အဃိဘဧၤလးအဝံတဖၣ် ဃုထၢထီၣ်ဝဲကျီၢ်ဖါတဒုလၢ တၢ်လုၢ်ထီၣ်တၢ်အဂီၢ်လီၤ.*—၁စီၤပၤ. ၁၈:၂၄, ၂၅.၁၃ မုၢ်မဆါတနံၤအံၤ ပတအိၣ်မူဘၣ်လၢ တၢ်ဆၢကတီၢ်လၢ ကစၢ်ယွၤကမၤဝဲ တၢ်လီၤလိၢ်လီၤလးတဖၣ်လၢၤဘၣ်. ဘၣ်ဆၣ်သနာ်က့ ယဟိဝၤယွၤန့ၣ် တဆီတလဲဝဲနီတဘျီဘၣ်. အဃိ ဒ်ဝံအ့ၤလံယၤအသိး ပဝဲစ့ၢ်ကီး ပနာ်န့ၢ်ကစၢ်ယွၤသ့လၢလၢပှဲၤပှဲၤလီၤ. အဒိ ဖဲပှၤအဂၤတဖၣ် အတၢ်ထံၣ် မ့ၢ်တလီၤပလိာ်ဒီး တၢ်လၢလံာ်စီဆှံသိၣ်လိဝဲန့ၣ် ပကြၢးဟ့ၣ်အခွဲးလၢ အဝဲသ့ၣ်ကတဲဖျါထီၣ် အတၢ်ဆိကမိၣ် ဒီးအတၢ်ထံၣ်တဖၣ်လၢညါန့ၣ်လီၤ. ဒ်ဝံအ့ၤလံယၤအသိး ပနာ်သ့သပှၢ်ကတၢၢ်လၢ ယွၤလၢအမ့ၢ်အတီတဂၤအံၤ ဘှီဘၣ်ထီၣ်က့ၤဝဲ ပှၤဂၤအတၢ်ထံၣ်သ့ဝဲလီၤ. ဒီးပပာ်ဖျါထီၣ် ပတၢ်နာ်ခီဖျိလၢ ပသူကစၢ်ယွၤအကလုၢ်ကထါ လၢလံာ်စီဆှံအပူၤ ဒ်သိးက “ဘှီဘၣ်က့ၤတၢ်လၢအကမၣ်” န့ၣ်လီၤ.—၂ တံၤ. ၃:၁၆, ခ့ခါစှီၤကျိာ်.ဝံအ့ၤလံယၤထံၣ်ဝဲလၢ တၢ်ဘူၣ်ထီၣ်ဘါထီၣ် ဘဧၤလးန့ၣ် မ့ၢ်တၢ်ကလီကလီ ဒီးအဝဲအဲၣ်ဒိးဝဲလၢ ကစၢ်ယွၤအခ့အပှၤတဖၣ် ကထံၣ်ဝဲဒ်န့ၣ်စ့ၢ်ကီးလီၤ၁၄. ဝံအ့ၤလံယၤ တဲဆဲးအဲးဝဲ ဘဧၤလးအဝံတဖၣ်လၢကျဲဒ်လဲၣ်, ဒီးဘၣ်မနုၤဃိလဲၣ်.၁၄ ဘဧၤလး အဝံတဖၣ်န့ၣ် ကတဲာ်ကတီၤထီၣ်တၢ်လၢ တၢ်လုၢ်အဂီၢ်ဒီးကိးထီၣ်ဝဲ အယွၤတဘျီဝံၤတဘျီလၢ “ဘဧၤလးဧၢ, ကနၣ်ပကလုၢ်တက့ၢ်.” အဝဲသ့ၣ် ကိးထီၣ်ဝဲအယွၤန့ၣ် တၢ်ဆၢကတီၢ်လဲၤပူၤကွံာ်ဝဲ တမံးနံးဘၣ်တမံးနံး ဒီးလၢအနၣ်ရံၣ်တဖၣ်လီၤ. ဘၣ်ဆၣ် လံာ်စီဆှံပာ်ဖျါထီၣ်ဝဲလၢ “တၢ်အကလုၢ်တအိၣ်ဘၣ်, ဒီးတၢ်တစံးဆၢဘၣ်ဝဲဘၣ်.” ဒီးဖဲမုၢ်ထူၣ်အဆၢကတီၢ်န့ၣ် ဝံအ့ၤလံယၤ စးထီၣ်တဲဆဲးအဲးအဝဲသ့ၣ်ဒီးစံးဝဲလၢ ဘဧၤလးလၢသုကိးထီၣ်န့ၣ် အတၢ်ဖံးတၢ်မၤအါဝဲ အဃိစံးဆၢက့ၤသုတချုးဘၣ်ဧါသၢၣ်. မ့တမ့ၢ်ဘၣ်န့ၣ် မ့ၢ်အဝဲလဲၤထီၣ်တၢ်ဟးလီၢ်ဧါ. ဒီးစံးစ့ၢ်ကီးဝဲလၢ ဘဧၤလးမ့ၢ်မံကမၣ်အသးန့ၣ် မၢပှၤတဂၤဂၤ လဲၤကိးဂဲၤဆၢထၢၣ်အီၤတက့ၢ်. ဝံအ့ၤလံယၤ သဆၣ်ထီၣ်ပှၤလၢ အပာ်မၤအသးတဖၣ်အံၤအခံ ဒီးစံးဘၣ်အဝဲသ့ၣ်လၢ “ကိးပသူထီၣ်တက့ၢ်.” ဝံအ့ၤလံယၤ နၢ်ပၢၢ်ဝဲလီၤတံၢ်လီၤဆဲးလၢ ဘဧၤလးအတၢ်ဘူၣ်တၢ်ဘါန့ၣ် မ့ၢ်တၢ်ကလီကလီလၢ အတအိၣ်ဒီးအလၤကပီၤနီတစဲးဘၣ်, ဒီးအဝဲအဲၣ်ဒိးဝဲလၢ ပှၤအံၣ်စရ့လးဖိတဖၣ် ကထံၣ်ဒီးသ့ၣ်ညါနၢ်ပၢၢ်ထီၣ်ဝဲလီၤ.—၁ စီၤပၤ. ၁၈:၂၆, ၂၇.၁၅. တၢ်မၤအသးဒီး ဘဧၤလးအဝံတဖၣ်န့ၣ် ပာ်ဖျါထီၣ်ဝဲလၢ ပမ့ၢ်ဃုထၢကစၢ်အဂၤတဖၣ် လၢအတမ့ၢ်ယဟိဝၤယွၤန့ၣ် ဘၣ်မနုၤအဃိ တမ့ၢ်တၢ်ဃုထၢလၢ အအိၣ်ဒီးတၢ်ကူၣ်သ့လဲၣ်.၁၅ မ့ၢ်လၢဝံအ့ၤလံယၤ ဒုၣ်ဒွဲၣ်အဝဲသ့ၣ်အဃိ ဘဧၤလးအဝံတဖၣ် ဂဲၤပျုၢ်ဂဲၤဆှးအါထီၣ်ဝဲဒီး “ကိးပသူထီၣ်, ဒီးဂဲာ်လီၤအသးလၢ ဃဲာ်လၢဒီဒ်အလုၢ်အလၢ်အသိးန့ၣ် တုၤအသွံၣ်ဟဲထီၣ်လၢအလိၤလီၤ.” ဘၣ်ဆၣ် တၢ်လၢအဝဲသ့ၣ်မၤဝဲခဲလၢာ်န့ၣ် ကဲထီၣ်တၢ်ကလီကလီလီၤ. လံာ်စီဆှံစံးဝဲလၢ “တၢ်အကလုၢ်တအိၣ်ဘၣ်, ဒီးတၢ်တစံးဆၢဘၣ်တၢ်ဘၣ်, ဒီးတၢ်တပးကဲဘၣ်တၢ်ဘၣ်လီၤ.” (၁ စီၤပၤ. ၁၈:၂၈, ၂၉) ဘဧၤလးန့ၣ် တမ့ၢ်ကစၢ်လၢ အအိၣ်ဝဲနီၢ်ကီၢ်ဘၣ်. မုၣ်ကီၤလံၢ် ဒုးအိၣ်ထီၣ်ဝဲဘဧၤလး လၢကဆှၢကမၣ်ဝဲ ပှၤဂီၢ်မုၢ်ဒ်သိးအဝဲသ့ၣ် ကဟးဖးဒီးယဟိဝၤယွၤန့ၣ်လီၤ. ပမ့ၢ်တဲတီတီန့ၣ် ပှၤလၢအဃုထၢဝဲ ကစၢ်လၢအတမ့ၢ် ယဟိဝၤယွၤန့ၣ် ကထံၣ်ဘၣ်ဝဲတၢ်သူၣ်ဟးဂီၤသးဟးဂီၤ ဒီးတၢ်မဲာ်ဆှးန့ၣ်လီၤ.—ဖး စံးထီၣ်ပတြၢၤ ၂၅:၃; ၁၁၅:၄-၈ တက့ၢ်.၁၆. (က)ဝံအ့ၤလံယၤ သူဝဲလၢၢ် ၁၂ ဖျၢၣ်န့ၣ် ဘၣ်သ့ၣ်သ့ၣ် အဲၣ်ဒိးဒုၣ်သ့ၣ်နီၣ်ထီၣ်က့ၤ ပှၤအံၣ်စရ့လးဖိ လၢတၢ်ဂ့ၢ်မနုၤလဲၣ်. (ခ)ဝံအ့ၤလံယၤ နာ်ကစၢ်ယွၤန့ၣ် အဝဲပာ်ဖျါထီၣ်ဝဲဒ်လဲၣ်.၁၆ ခဲအံၤမုၢ်ဃ့ၢ်လီၤဝဲလံ. ဒီးတၢ်ဆၢကတီၢ်ဘၣ်လၢ ဝံအ့ၤလံယၤ ကဘၣ်လုၢ်ထီၣ်တၢ်လီၤ. အဝဲဘှီဘၣ်ထီၣ်က့ၤတၢ်လုၢ်လီၢ်လၢ ယဟိဝၤယွၤအဂီၢ် ကမ့ၢ်လၢအဒုၣ်အဒါတဖၣ် တီၢ်လီၤပှီၢ်ဝဲအဃိန့ၣ်လီၤ. ဝံအ့ၤလံယၤ သူဝဲလၢၢ် ၁၂ ဖျၢၣ်န့ၣ် ဘၣ်သ့ၣ်သ့ၣ် အဝဲအဲၣ်ဒိးဒုးသ့ၣ်နီၣ်ထီၣ်က့ၤ ပှၤအံၣ်စရ့လးဖိအဒူၣ် ၁၀ လၢအဝဲသ့ၣ် အိၣ်ဒံးလၢစီၤမိၤၡ့အတၢ်သိၣ်တၢ်သီအဖီလာ် လၢကစၢ်ယွၤဟ့ၣ်လီၤဝဲ ပှၤအံၣ်စရ့လးဖိ ၁၂ ဒူၣ်န့ၣ်လီၤ. တၢ်န့ၣ်ဝံၤအလီၢ်ခံ ပာ်လီၤဝဲတၢ်လုၢ်လၢ သ့ၣ်မုၣ်အဖီခိၣ်ဒီးလူလီၤဝဲထံလၢ အဖီခိၣ်စီၣ်စီၣ်န့ၣ်လီၤ. ဘၣ်သ့ၣ်သ့ၣ် ကဟံးန့ၢ်ဝဲထံလၢ ပီၣ်လဲၣ်ဖးဒိၣ်လၢအအိၣ်ဘူးဒီးတၢ်လီၢ်အဝဲန့ၣ်လီၤ. တကးဒံးဘၣ် အဝဲခူၣ်ဝဲထံအကျိၤဝးတရံးဝဲ တၢ်လုၢ်အလီၢ် ဒီးလူလီၤဝဲထံပှဲၤပှဲၤလီၤ. အဃိပထံၣ်ဘၣ်လၢ ဝံအ့ၤလံယၤဟ့ၣ်ဝဲ ဘဧၤလးအဝံတဖၣ် တၢ်ခွဲးတၢ်ယာ်အဂ့ၤကတၢၢ်လၢ ကလုၢ်ထီၣ်တၢ်အဂီၢ် ဘၣ်ဆၣ် အဝဲတြီဃာ်ကျဲလၢ ယဟိဝၤယွၤအမ့ၣ်အူ ကဟဲလီၤအီၣ်ဝဲအတၢ်လုၢ်ထီၣ်အဂီၢ်လီၤ. မ့ၢ်လၢ အဝဲနာ်ဝဲယဟိဝၤယွၤလၢလၢပှဲၤပှဲၤအဃိ အဝဲမၤဝဲဒ်အံၤလီၤ.—၁ စီၤပၤ. ၁၈:၃၀-၃၅.ဝံအ့ၤလံယၤ အတၢ်ထုကဖၣ်န့ၣ် ပာ်ဖျါထီၣ်ဝဲလၢ အသးအိၣ်ဒံးဝဲ အပှၤဂီၢ်မုၢ်တဖၣ်ဒီးအဲၣ်ဒိးဝဲလၢ ယဟိဝၤယွၤက “ဘိးဃၣ်ကဒါက့ၤ” အဝဲသ့ၣ်အသးန့ၣ်လီၤ၁၇. ဝံအ့ၤလံယၤ အတၢ်ထုကဖၣ်န့ၣ် ပာ်ဖျါထီၣ်ဝဲလၢ အဝဲပာ်ဒိၣ်ဝဲတၢ်ဂ့ၢ်မနုၤလဲၣ်, ဒီးဖဲပဘါထုကဖၣ်တၢ်အခါ ပကွၢ်လိမၤဒိးအီၤကသ့ဒ်လဲၣ်.၁၇ ဖဲဝံအ့ၤလံယၤ ကတဲာ်ကတီၤထီၣ်ဝဲ တၢ်လုၢ်လီၢ်ဝံၤအလီၢ်ခံန့ၣ် အဝဲဃ့ဘါထုကဖၣ်ဝဲလီၤ. ဝံအ့ၤလံယၤ အတၢ်ထုကဖၣ်ယိယိဖိအံၤ ပာ်ဖျါထီၣ်ဝဲလၢ အဝဲပာ်ဒိၣ်ဝဲတၢ်မနုၤလဲၣ်န့ၣ်လီၤ. အဆိကတၢၢ်တခါန့ၣ် အဝဲအဲၣ်ဒိးတဲဖျါထီၣ်ဝဲလၢ “ယွၤ, ... အံၣ်စရ့လးအကစၢ်” န့ၣ် မ့ၢ်ယဟိဝၤယွၤ ဒီးတမ့ၢ်ဘဧၤလးဘၣ်. ခံခါတခါန့ၣ် အဝဲအဲၣ်ဒိးဒုးသ့ၣ်ညါ ပှၤဂီၢ်မုၢ်ခဲလၢာ်လၢ အဝဲမ့ၢ်ဒၣ်ယဟိဝၤယွၤ အခ့အပှၤတဂၤလီၤ. လၢတၢ်န့ၣ်အဃိ ထဲယဟိဝၤယွၤတဂၤဧိၤန့ၣ် ကြၢးဒိးန့ၢ်ဘၣ်ဝဲ တၢ်လၤကပီၤဒီးတၢ်စံးထီၣ်ပတြၢၤန့ၣ်လီၤ. အလီၢ်ခံကတၢၢ်တခါန့ၣ် ဝံအ့ၤလံယၤ ဃ့ဝဲဘၣ်ဃးဒီးပှၤဂီၢ်မုၢ် ဒီးပာ်ဖျါထီၣ်ဝဲအတၢ်မုၢ်လၢ်လၢ ယဟိဝၤယွၤက “ဘိးဃၣ်ကဒါက့ၤအသး” လီၤ. အဃိ ပထံၣ်ဘၣ်လၢ ဝံအ့ၤလံယၤ သူၣ်အိၣ်သးအိၣ်ဒံးဝဲ ပှၤဂီၢ်မုၢ်လီၤ. (၁ စီၤပၤ. ၁၈:၃၆, ၃၇) ခီဖျိလၢ ပှၤအံၣ်စရ့လးဖိတဖၣ် အတၢ်နာ်စှၤဝဲအဃိ အဝဲသ့ၣ်ဘၣ်ကီဘၣ်ခဲပှၢ်သဃဲးလီၤ. ဘၣ်ဆၣ်သနာ်က့ ဝံအ့ၤလံယၤ အဲၣ်ဒံးအဝဲသ့ၣ်လီၤ. ဒ်ဝံအ့ၤလံယၤအသိး ဖဲပဘါထုကဖၣ်တၢ်အခါ ပကဘၣ်အိၣ်ဒီးတၢ်ဆီၣ်လီၤသးန့ၣ်လီၤ. တကးဒံးဘၣ် ပကြၢးဃ့လၢ ကစၢ်ယွၤအမံၤအဂီၢ် ဒီးလၢပှၤလၢအလိၣ်ဘၣ် တၢ်မၤစၢၤအဂီၢ်လီၤ.၁၈,၁၉. (က)ယဟိဝၤယွၤ စံးဆၢက့ၤဝံအ့ၤလံယၤ အတၢ်ထုကဖၣ်လၢကျဲဒ်လဲၣ်. (ခ)ဝံအ့ၤလံယၤ မၤလိာ်ဝဲပှၤဂီၢ်မုၢ်တဖၣ်လၢ ကမၤဝဲတၢ်မနုၤလဲၣ်, ဒီးဘၣ်မနုၤအဃိ ဘဧၤလးအဝံတဖၣ် တကြၢးဒိးန့ၢ်ဘၣ်ဝဲ တၢ်သးကညီၤလဲၣ်.၁၈ တချုးလၢ ဝံအ့ၤလံယၤ ဃ့ဘါထုကဖၣ်တၢ်အဆၢကတီၢ်န့ၣ် ဘၣ်သ့ၣ်သ့ၣ် ပှၤဂီၢ်မုၢ်တဖၣ် ကဆိကမိၣ်ဝဲလၢ မ့ၢ်ယဟိဝၤယွၤ ကလီၤဂာ်ဒ်ဘဧၤလးလၢ အတစံးဆၢက့ၤတၢ်ဘၣ်န့ၣ်ဧါ. ဘၣ်ဆၣ် ဖဲဝံအ့ၤလံယၤ ဘါထုကဖၣ်တၢ်ဝံၤအလီၢ်ခံ ပှၤဂီၢ်မုၢ်တဖၣ် အတၢ်သးဒ့ဒီန့ၣ် လီၤမၢ်ကွံာ်ဝဲသတူၢ်ကလာ်လီၤ. လံာ်စီဆှံပာ်ဖျါထီၣ်န့ၢ်ပှၤလၢ ဖဲဝံအ့ၤလံယၤ ဘါထုကဖၣ်တၢ်ဝံၤအလီၢ်ခံန့ၣ်– “ယွၤအမ့ၣ်အူလီၤတဲာ်ဝဲ, ဒီးအီၣ်ကွံာ်တၢ်လုၢ်မ့ၣ်အူ, ဒီးသ့ၣ်မုၣ်, ဒီးလၢၢ်ဧိၤလ့ဧိၤ, ဒီးဟီၣ်ခိၣ်အကမူၣ်, ဒီးလ့ၣ်ထီၣ်ကွံာ်ထံလၢ အအိၣ်ဝဲလၢတၢ်ကျိၤပူၤန့ၣ်လီၤ.” (၁ စီၤပၤ. ၁၈:၃၈) ယွၤစံးဆၢက့ၤတၢ်ဒ်အံၤန့ၣ် မ့ၢ်တၢ်လၢအလီၤသူၣ်ဟူးသးဂဲၤဝဲ ဒိၣ်မးလီၤ. ဒီးပှၤဂီၢ်မုၢ်ဖဲန့ၣ်သ့ၣ်တဖၣ်န့ၣ် မၤဆၢက့ၤဝဲဒ်လဲၣ်.“ယွၤအမ့ၣ်အူလီၤတဲာ်ဝဲ”၁၉ ပှၤဂီၢ်မုၢ်တဖၣ်န့ၣ် ကိးပသူထီၣ်ဝဲလၢ “ယွၤဝဲဒၣ်မ့ၢ်ကစၢ်, ယွၤဝဲဒၣ်မ့ၢ်ကစၢ်လီၤ.” (၁ စီၤပၤ. ၁၈:၃၉) အဝဲသ့ၣ် နၢ်ပၢၢ်ထီၣ်ဝဲတၢ်မ့ၢ်တၢ်တီလံ. ဘၣ်ဆၣ်သနာ်က့ အဝဲသ့ၣ်တပာ်ဖျါထီၣ်အတၢ်နာ်ဒံးဘၣ်. ပမ့ၢ်တဲလိၤလိၤန့ၣ် ဖဲပှၤဂီၢ်မုၢ်ထံၣ်ဘၣ်ဝဲမ့ၣ်အူဟဲလီၤအီၣ်တၢ် လၢမူခိၣ်ဝံၤအလီၢ်ခံမး အၢၣ်လီၤဝဲလၢ ယဟိဝၤယွၤ မ့ၢ်ယွၤအမ့ၢ်အတီန့ၣ် အခီပညီတမ့ၢ်လၢ အဝဲသ့ၣ် အိၣ်ဒီးတၢ်နာ်အနီၢ်ကီၢ်ဘၣ်. လၢတၢ်န့ၣ်အဃိ ဝံအ့ၤလံယၤ ဃ့ကညးပှၤဂီၢ်မုၢ်တဖၣ်လၢ ကပာ်ဖျါထီၣ်တၢ်နာ် ခီဖျိအိၣ်မူမၤပိာ်ထွဲဝဲ ယဟိဝၤယွၤ အတၢ်သိၣ်တၢ်သီန့ၣ်လီၤ. ယွၤအတၢ်သိၣ်တၢ်သီအိၣ်ဝဲလၢ ဝံလၢအဘျၣ်ဒီး ပှၤလၢအဘူၣ်ထီၣ်ဘါထီၣ် တၢ်ဂီၤတၢ်ဖှီၣ်တဖၣ် ကဘၣ်တၢ်မၤသံအီၤလီၤ. (၅ မိၤ. ၁၃:၅-၉) ဘဧၤလးအဝံတဖၣ်န့ၣ် ဒုးကဲထီၣ်အသးလၢ ယဟိဝၤယွၤ အဒုၣ်အဒါဒီးသးအိၣ်ထီဒါ ကစၢ်ယွၤအတၢ်တိာ်ပာ်တဖၣ်လၢ တၢ်သးအိၣ်အပူၤန့ၣ်လီၤ. မ့မ့ၢ်ဒ်န့ၣ်န့ၣ် အဝဲသ့ၣ်ကြၢးဒိးန့ၢ်တၢ်သးကညီၤဧါ. ဘဧၤလးအဝံတဖၣ် ဟံးန့ၢ်ဖိသၣ်ဒီးလုၢ်ထီၣ်ဝဲလၢ ဘဧၤလးအိၣ်အခါန့ၣ် အဝဲသ့ၣ်တသးကညီၤဝဲ ဖိသၣ်တဖၣ်နီတစဲးဘၣ်. (ဖး ကတိၤဒိ ၂၁:၁၃ တက့ၢ်, ယံး. ၁၉:၅) လၢတၢ်န့ၣ်အဃိ ဘဧၤလးအဝံတဖၣ် တကြၢးဒိးန့ၢ်ဘၣ်ဝဲ တၢ်သးကညီၤနီတစဲးဘၣ်. ဒီးဝံအ့ၤလံယၤ ခါလီၤအကလုၢ်လၢ တၢ်ကစံၣ်ညီၣ်သံ အဝဲသ့ၣ်ခဲလၢာ်လီၤ. ဒ်တၢ်ကလုၢ်အိၣ်ဝဲအသိး ပှၤမၤသံကွံာ်အဝဲသ့ၣ် သပှၢ်ကတၢၢ်လီၤ.—၁ စီၤပၤ. ၁၈:၄၀.၂၀. ဝံအ့ၤလံၤယၤ စံၣ်ညီၣ်သံ ဘဧၤလးအဝံတဖၣ်န့ၣ် ဘၣ်မနုၤအဃိ ပတလိၣ်ဘၣ်ယိၣ်တၢ်လၢ အကကဲထီၣ်တၢ်ဒိတၢ်တဲာ်လၢ ပှၤဂၤကကွၢ်လိအီၤအဂီၢ်လဲၣ်.၂၀ ပှၤတနီၤနီၤ လၢမုၢ်မဆါတနံၤအံၤန့ၣ် စံးဝဲလၢတၢ်စံၣ်ညီၣ်သံ ဘဧၤလးအဝံလၢ ကစၢၢ်ကၢ်မ့ၤလးအလိၤန့ၣ် တမ့ၢ်တၢ်လၢအကြၢးဝဲဘၣ်ဝဲဘၣ်. အဝဲသ့ၣ်ဘၣ်ယိၣ်တၢ်လၢ ပှၤလၢအဂဲၤပျုၢ်ဂဲၤဆှး လၢတၢ်ဘူၣ်တၢ်ဘါတကပၤန့ၣ် ကဆိကမိၣ်လၢအဝဲသ့ၣ်စ့ၢ်ကီး အိၣ်ဒီးတၢ်ခွဲးတၢ်ယာ် လၢကမၤဆူၣ်မၤစိး ပှၤလၢအတၢ်ဘူၣ်တၢ်ဘါတဒ်သိးဒီးအီၤတဖၣ်န့ၣ်လီၤ. လီၤသးအုးဒိၣ်မးလၢ မုၢ်မဆါတနံၤအံၤ ပှၤလၢအဂဲၤပျုၢ်ဂဲၤဆှး လၢတၢ်ဘူၣ်တၢ်ဘါတကပၤလၢ အမၤအၢမၤသီပှၤအဂၤတဖၣ်န့ၣ် အိၣ်ဝဲအါမးလီၤ. ဒ်လဲၣ်ဂ့ၤဒ်လဲၣ်ဂ့ၤ ဝံအ့ၤလံၤယၤ တလီၤဂာ်ဒီးပှၤဒ်န့ၣ်သ့ၣ်တဖၣ်ဘၣ်. ဖဲန့ၣ်အဆၢကတီၢ် မ့ၢ်ဒၣ်အဝဲမၤပိာ်ထွဲဝဲ ယဟိဝၤယွၤ အတၢ်စံၣ်ညီၣ်လၢအတီအလိၤန့ၣ်လီၤ. တကးဒံးဘၣ် ပသ့ၣ်ညါဘၣ်လၢ ခရံာ်ဖိအမ့ၢ်အတီလၢမုၢ်မဆါတနံၤအံၤ ဟံးန့ၢ်နးဒီးမၤသံပှၤဂၤ ဒ်ဝံအ့ၤလံယၤအစိၤတသ့လၢၤဘၣ်. လၢတၢ်န့ၣ်အလီၢ် အဝဲသ့ၣ်လူၤပိာ်ထွဲဝဲယ့ၣ်ၡူးအတၢ်ကတိၤ လၢအစံးဘၣ်စီၤပ့းတရူးလၢ “ဖျီၣ်နုာ်က့ၤနနးဆူအလီၢ်ဒၣ်ဝဲအပူၤတက့ၢ်. အဂ့ၢ်ဒ်အံၤ, ကယဲၢ်ပှၤလၢအဟံးနး, ကဟးဂီၤဝဲလၢနးကိးဂၤဒဲးလီၤ.” (မး. ၂၆:၅၂) ခါဆူညါန့ၣ် ယဟိဝၤယွၤကသူဝဲအဖိခွါလၢ ကစံၣ်ညီၣ်တၢ်လၢ တၢ်တီတၢ်လိၤအပူၤန့ၣ်လီၤ.၂၁. မုၢ်မဆါတနံၤအံၤ ဝံအ့ၤလံယၤ အတၢ်နာ်အဒိအတဲာ်န့ၣ် အဘျုးအိၣ်လၢ ခရံာ်ဖိလၢအမ့ၢ်အတီတဖၣ်အဂီၢ်ဒ်လဲၣ်.၂၁ ခရံာ်ဖိလၢအမ့ၢ်အတီတဂၤန့ၣ် ကဘၣ်လဲၤတၢ်လၢတၢ်နာ် ခီဖျိလၢအတၢ်မၤန့ၣ်လီၤ. (ယိၤဟၣ် ၃:၁၆) ဒ်သိး ပမၤဒ်န့ၣ်ကသ့အဂီၢ် ပကဘၣ်ကွၢ်လိမၤဒိး ဝံအ့ၤလံယၤအတၢ်နာ်န့ၣ်လီၤ. ဝံအ့ၤလံယၤန့ၣ် ဘူၣ်ထီၣ်ဘါထီၣ်ဝဲ ထဲယဟိဝၤယွၤတဂၤဧိၤလၢအသးဒီဖျၢၣ် ဒီးဟ့ၣ်ဂံၢ်ဟ့ၣ်ဘါပှၤဂၤလၢ အဝဲသ့ၣ်ကဘူၣ်ထီၣ်ဘါထီၣ် ကစၢ်ယွၤဒ်သိးဒီးအီၤလီၤ. ဒီးဝံအ့ၤလံယၤ တဲဖျါထီၣ်ဝဲဒူဒူလၢ မုၣ်ကီၤလံၢ်သူဝဲ တၢ်ဘူၣ်တၢ်ဘါလၢအကမၣ် ဒ်သိးကမၤယံၤထီၣ်ဝဲ ပှၤအဂၤဒီးယဟိဝၤယွၤလီၤ. အဝဲတသန့ၤအသး လၢအနီၢ်ကစၢ်အတၢ်သ့တၢ်ဘၣ် ဒီးအဝဲတမၤဖဲအသးဘၣ်. အဝဲသန့ၤအသး လၢယဟိဝၤယွၤအအိၣ် ဒ်သိးကမၤဘၣ်ဘျီးဘၣ်ဒါက့ၤ တၢ်သဘံၣ်သဘုၣ်တဖၣ်န့ၣ်လီၤ. ဝံအ့ၤလံယၤ အိၣ်ဆၢထၢၣ်လၢတၢ်ဘူၣ်တၢ်ဘါ အမ့ၢ်အတီတကပၤလီၤ. မ်ပကွၢ်လိမၤဒိး အတၢ်နာ်တက့ၢ်.တၢ်ယီၤဃ့လၢ ဝံအ့ၤလံယၤအစိၤန့ၣ် ယံာ်ဝဲထဲလဲၣ်လံာ်စီဆှံစံးဝဲလၢ ဖဲတၢ်ယီၤဃ့ “သၢနံၣ်တနံၣ်” အတီၢ်ပူၤန့ၣ် ဝံအ့ၤလံယၤတဲဘၣ်ဝဲ စီၤပၤအၤဃာ်လၢ တယံာ်တမီၢ်န့ၣ် တၢ်ယီၤဃ့ကကတၢၢ်ကွံာ်ဝဲလီၤ. (၁ စီၤပၤ ၁၈:၁) ဒီးဖဲဝံအ့ၤလံယၤ တဲဝဲလၢကစၢ်ယွၤ ကဒုးစူၤလီၤဝဲမူခိၣ်ထံအခါ တယံာ်တမီၢ်န့ၣ်တၢ်စူၤလီၤဝဲလီၤ. ခီဖျိလၢ တၢ်ယီၤဃ့ပတုာ်ဝဲလၢ သၢနံၣ်တနံၣ်အတီၢ်ပူၤအဃိ ပှၤတနီၤနီၤနာ်ဝဲလၢ တၢ်ယီၤဃ့ယံာ်ဝဲထဲခံနံၣ်ဘျဲၣ်န့ၣ်လီၤ. ဒ်လဲၣ်ဂ့ၤဒ်လဲၣ်ဂ့ၤ ယ့ၣ်ၡူးဒီးစီၤယၤကိာ်စံးဝဲလၢ တၢ်ယီၤဃ့ယံာ်ဝဲ “သၢနံၣ်ဒီးဃုလါ” လီၤ. (လူၤကၣ် ၄:၂၅; ယၤ၅:၁၇) လၢတၢ်န့ၣ်အဃိ မ့ၢ်လံာ်စီဆှံအတၢ်ကတိၤန့ၣ် တလီၤပလိာ်လိာ်အသးဘၣ်ဧါ.တမ့ၢ်ဒ်န့ၣ်ဘၣ်. လၢညါအံၣ်စရ့လးအစိၤန့ၣ် ညီနုၢ်တၢ်ကိၢ်ခါန့ၣ် ယံာ်ဝဲဃုလါဃၣ်ဃၣ်လီၤ. ဒီးဖဲဝံအ့ၤလံယၤ လဲၤတဲဘၣ်စီၤပၤအၤဃာ် လၢတၢ်ယီၤဃ့အဂ့ၢ်အဆိကတၢၢ်တဘျီန့ၣ် တၢ်ကိၢ်ခါစးထီၣ်အသး ယံာ်တ့ၢ်လံဃုလါဃၣ်ဃၣ်လံ. လၢတၢ်န့ၣ်အဃိ ဖဲဝံအ့ၤလံယၤ ဘိးဘၣ်သ့ၣ်ညါဝဲလၢ တၢ်ယီၤဃ့ကကတၢၢ်ဝဲလၢ “သၢနံၣ်တနံၣ်” န့ၣ်တၢ်ယီၤဃ့အိၣ်ထီၣ်အသး သၢနံၣ်ဒီးဃုလါဃၣ်ဃၣ်လံန့ၣ်လီၤ. မ့ၢ်လၢဖဲတၢ်ကိၢ်ခါစးထီၣ်အသးန့ၣ် တၢ်ယီၤဃ့အံၤစးထီၣ်အသးတဘျီဃီလီၤ. ဒီး “သၢနံၣ်ဒီးဃုလါ” ပှဲၤထီၣ်ဝဲဖဲ ပှၤဂီၢ်မုၢ်တဖၣ် ဟဲပာ်ဖှိၣ်ထီၣ်အသး လၢကစၢၢ်ကၢ်မ့ၤလးအလိၤန့ၣ်လီၤ.ထံၣ်ကမှံကွၢ်, ဖဲဝံအ့ၤလံယၤ လဲၤထံၣ်လိာ်အသး ဒီးစီၤပၤအၤဃာ် အဆိကတၢၢ်တဘျီအခါန့ၣ်တက့ၢ်. ဖဲန့ၣ်အဆၢကတီၢ် ပှၤဂီၢ်မုၢ်တဖၣ်နာ်ဝဲလၢ ဘဧၤလး “ဒိးဝဲတၢ်အၢၣ်” ဒီးမ့ၢ်ယွၤတဂၤလၢ အဒုးစူၤလီၤဝဲမူခိၣ်ထံ ဒ်သိးတၢ်ကိၢ်ခါကကတၢၢ်ကွံာ်ဝဲအဂီၢ်လီၤ. လၢတၢ်န့ၣ်အဃိ တၢ်ကိၢ်ခါမ့ၢ်ယံာ်ဝဲန့ၣ် ပှၤဂီၢ်မုၢ်တဖၣ်ကဆိကမိၣ်ဘၣ်ဝဲလၢ– “မ့ၢ်ဘဧၤလး လဲၤဝဲဖဲလဲၣ်. ဒီးဆံးယံာ်မး အဝဲကဒုးစူၤလီၤမူခိၣ်ထံလဲၣ်.” တကးဒံးဘၣ် ဝံအ့ၤလံယၤ တဲဝဲလၢမ့တမ့ၢ်လၢ ယတၢ်ကတိၤန့ၣ် မူခိၣ်တစူၤဘၣ်. ဝံအ့ၤလံယၤ အတၢ်ကတိၤအံၤ ကမၤဘၣ်ဒိဝဲပှၤလၢ အဘူၣ်ထီၣ်ဘါထီၣ်ဝဲ ဘဧၤလးတဖၣ်အသးဒိၣ်မးန့ၣ်လီၤ.—၁ စီၤပၤ ၁၇:၁.၁,၂. ဝံအ့ၤလံယၤ ဘၣ်မၤမူဒါလၢ ဘၣ်အသးတမုာ်ဘၣ်န့ၣ်မ့ၢ်မနုၤလဲၣ်, အဝဲဒီးစီၤအၤဃာ်န့ၣ် လီၤဆီလိာ်အသးလၢကျဲဒ်လဲၣ်.ဝံအ့ၤလံယၤ အဲၣ်ဒိးအိၣ်ထဲတဂၤဧိၤ လၢအကဃ့ဘါထုကဖၣ် တၢ်ဆူအပၢ်လၢမူခိၣ် အအိၣ်န့ၣ်လီၤ. ဘၣ်ဆၣ် ဖဲမကၢာ်န့ၣ် ပှၤဂီၢ်မုၢ်တဖၣ် ထံၣ်ဘၣ်ဝဲလၢ ဝံအ့ၤလံယၤ ဒုးဟဲလီၤ မ့ၣ်အူလၢမူခိၣ်လီၤ. ဖဲန့ၣ်န့ၣ် အဝဲသ့ၣ်ကအဲၣ်ဒိးဟဲဝဲလၢ ဝံအ့ၤလံယၤအအိၣ်လၢ ကစံးပတြၢၤအီၤ ဒီးမၤအိၣ်မဲာ်လၢအမဲာ်ညါ ဒ်သိးကဒိးန့ၢ်ဘၣ်ဝဲ ဝံအ့ၤလံယၤအတၢ်ဆိၣ်ဂ့ၤအဂီၢ်လီၤ. လၢတၢ်န့ၣ်အဃိ အဝဲအဲၣ်ဒိးအိၣ်ဝဲ ထဲတဂၤဧိၤန့ၣ် တမ့ၢ်တၢ်လၢ အညီဝဲလၢအဂီၢ်ဘၣ်. လၢကစၢၢ်ကၢ်မ့ၤလးအလိၤန့ၣ် တချုးလၢ ဝံအ့ၤလံယၤဃုတၢ်လီၢ်လၢ ကဃ့ထုကဖၣ်ဝဲ ကစုဒုထဲတဂၤဧိၤအခါ အဝဲဘၣ်မၤမူဒါတခါလၢ ဘၣ်အသးတမုာ်ဘၣ်. မ့ၢ်လၢအဝဲဘၣ်တဲသကိးဆိတၢ်ဒီး စီၤအၤဃာ်အဃိလီၤ.၂ ပှၤပိာ်ခွါခံဂၤအံၤ လီၤဆီလိာ်အသးဒိၣ်မးလီၤ. စီၤအၤဃာ်ကူကၤဝဲ ဆ့ကၤလၢအညၣ်ဂ့ၤ လၢအမ့ၢ်ဝဲစီၤပၤအကူအသိးန့ၣ်လီၤ. မ့မ့ၢ်ဝံအ့ၤလံယၤန့ၣ် ကူကၤဝဲဝံအကူအသိး လၢအမ့ၢ်ဆ့ကၤယိယိဖိတဘ့ၣ် လၢဘၣ်တၢ်ဆးအီၤလၢ ဆၣ်ဖိကီၢ်ဖိအဘ့ၣ်, ကီၤလၤအူးအဘ့ၣ် မ့တမ့ၢ် သိအဆူၣ်န့ၣ်လီၤ. စီၤပၤအၤဃာ် မ့ၢ်ပှၤလၢအသူၣ်လီသးကွံတၢ် ဒီးမ့ၢ်စ့ၢ်ကီးပှၤတဂၤလၢ အသးတဂၢၢ်တကျၢၤအဃိ ညီဝဲလၢပှၤကကွဲန့ၢ်လွဲန့ၢ်အီၤလၢ ကမၤဝဲတၢ်ကမၣ်အဂီၢ်လီၤ. မ့မ့ၢ်ဝံအ့ၤလံယၤန့ၣ် မ့ၢ်ပှၤလၢအတီအလိၤ, အိၣ်ဒီးတၢ်သူၣ်ဒူသးဒူ, ဒီးတၢ်နာ်လၢအဂၢၢ်ကျၢၤန့ၣ်လီၤ. တၢ်မၤအသးလၢ ကစၢၢ်ကၢ်မ့ၤလးအလိၤ ဖဲနံၤအဝဲန့ၣ်န့ၣ် ပာ်ဖျါထီၣ်န့ၢ်ပှၤလီၤတံၢ်လီၤဆဲးလၢ ပိာ်ခွါခံဂၤအံၤ လီၤဆီလိာ်အသးဒိၣ်မးလီၤ.၃,၄. (က)ဖဲနံၤအဝဲန့ၣ် ဘၣ်မနုၤအဃိ စီၤအၤဃာ်ဒီးပှၤလၢအဘူၣ်ထီၣ်ဘါထီၣ် ဘဧၤလးန့ၣ် ပှဲၤဝဲဒီးတၢ်သူၣ်ဟးဂီၤသးဟးဂီၤ ဒီးဒိးန့ၢ်ဘၣ်ဝဲ တၢ်မဲာ်ဆှးလဲၣ်. (ခ)ပကသမံသမိး တၢ်သံကွၢ်မနုၤတဖၣ်လဲၣ်.၃ ဖဲနံၤအဝဲန့ၣ် စီၤအၤဃာ်ဒီးဘဧၤလးအဝံတဖၣ် ပှဲၤဝဲဒီးတၢ်သူၣ်ဟးဂီၤသးဟးဂီၤ ဒီးဒိးန့ၢ်ဘၣ်ဝဲ တၢ်မဲာ်ဆှးသပှၢ်ကတၢၢ်လီၤ. တၢ်ဘူၣ်တၢ်ဘါအကမၣ်လၢ စီၤအၤဃာ်ဒီးအမါနီၢ်အံၤစ့ဘ့ၤလး ဆီၣ်ထွဲဝဲလၢ ပှၤအံၣ်စရ့လးဖိအဒူၣ်တဆံအဘီမုၢ်အပူၤန့ၣ် အလၤကပီၤလီၤညွံးကွံာ်ဝဲခဲလၢာ်လံ. ဒီးပှၤအံၣ်စရ့လးဖိတဖၣ် သ့ၣ်ညါထီၣ်ဝဲလီၤတံၢ်လီၤဆဲးလၢ ဘဧၤလးန့ၣ် မ့ၢ်ယွၤလၢအကမၣ်လီၤ. ဘၣ်မနုၤအဃိလဲၣ်. မ့ၢ်လၢဘဧၤလးအဝံတဖၣ် ကိးပသူထီၣ်လၢ တၢ်သူၣ်ဆူၣ်သးဆူၣ်အပူၤဒီးဃ့ကညးဝဲ ဘဧၤလး တကးဒံးဘၣ် ဂဲၤကလံၣ်ဒီးကူးလီၤဝဲအညၣ်ထဲလဲၣ် သနာ်က့ ဘဧၤလး မၤကဲၤထီၣ်ဝဲမ့ၣ်အူ လ့ၤတက့ၤတသ့ဘၣ်. ဒီးဖဲပှၤမၤသံဘဧၤလးအဝံအဂၤ ၄၅၀ အခါ ဘဧၤလးဒီသဒၢ အဝဲသ့ၣ်တသ့စ့ၢ်ကီးဘၣ်. တကးဒံးဘၣ် တၢ်လၢဘဧၤလး မၤဝဲတသ့ဘၣ်န့ၣ် အိၣ်ဒံးဝဲတခါလီၤ. တၢ်လၢအဝဲမၤဝဲတသ့ဘၣ်တခါအံၤန့ၣ် တယံာ်တမီၢ် ယဟိဝၤယွၤကမၤဝဲလီၤ. တၢ်ဆၢကတီၢ်လဲၤပူၤကွံာ်ဝဲ သၢနံၣ်ဘျဲၣ်လံ. ဒီးဖဲသၢနံၣ်ဘျဲၣ်အတီၢ်ပူၤအံၤ ဘဧၤလး အဝံတဖၣ်ဃ့ကညးဝဲ အယွၤဒ်သိးကမၤပတုာ်ကွံာ်ဝဲ တၢ်ယီၤဃ့အဂီၢ်လီၤ. ဘၣ်ဆၣ် ဘဧၤလး မၤပတုာ်ဝဲတသ့ဘၣ်. မ့မ့ၢ်ယဟိဝၤယွၤန့ၣ် တယံာ်တမီၢ် ကမၤပတုာ်ကွံာ်ဝဲ တၢ်ယီၤဃ့ဒ်သိး ကပာ်ဖျါထီၣ်ဝဲလီၤတံၢ်လီၤဆဲးလၢ အဝဲမ့ၢ်ယွၤလၢအမ့ၢ်အတီ ထဲတဂၤဧိၤန့ၣ်လီၤ.—၁စီၤပၤ. ၁၆:၃၀-၁၇:၁; ၁၈:၁-၄၀.၄ ယဟိဝၤယွၤ ကဒုးစူၤလီၤဝဲမူခိၣ်ထံအံၤ လၢတၢ်ဆၢကတီၢ်ဖဲလဲၣ်. ဖဲဝံအ့ၤလံယၤ အိၣ်ခိးဝဲလၢယဟိဝၤယွၤ ကမၤဝဲဒ်အံၤအခါ အဝဲမၤတၢ်မနုၤလဲၣ်. ဘၣ်ဃးဒီး ဝံအ့ၤလံယၤအတၢ်နာ်န့ၣ် ပကမၤလိန့ၢ်တၢ်မနုၤလဲၣ်. ပကသမံသမိးကွၢ်တၢ်ဂ့ၢ်တဖၣ်အံၤလီၤ.—ဖး ၁ စီၤပၤ ၁၈:၄၁-၄၆ တက့ၢ်.၅. ဝံအ့ၤလံယၤ မၢစီၤအၤဃာ် လဲၤမၤတၢ်မနုၤလဲၣ်, ဒီးမ့ၢ်စီၤအၤဃာ် ထံၣ်လီၤက့ၤအတၢ်ကမၣ်စ့ၢ်ကီးဧါ.၅ ဝံအ့ၤလံယၤ လဲၤဝဲဆူစီၤအၤဃာ် အအိၣ်ဒီးတဲဝဲလၢ– “လဲၤထီၣ်, အီၣ်တၢ်ဒီးအီတၢ်တက့ၢ်. အဂ့ၢ်ဒ်အံၤ, တၢ်ဟဲစူၤအါအါကလဲာ်အသီၣ်အိၣ်လီၤ.” ဖဲတၢ်မၤအသးလၢ ကစၢၢ်ကၢ်မ့ၤလးအလိၤဝံၤအလီၢ်ခံ မ့ၢ်စီၤပၤလၢအအၢအသီတဂၤအံၤ ထံၣ်လီၤက့ၤအတၢ်ကမၣ်စ့ၢ်ကီးဧါ. ဘၣ်ဃးဒီးတၢ်ဂ့ၢ်အဝဲအံၤန့ၣ် လံာ်စီဆှံတပာ်ဖျါထီၣ်ဝဲ လီၤတံၢ်လီၤဆဲးဘၣ်. ဘၣ်ဆၣ် လၢလံာ်စီဆှံပူၤန့ၣ် ပတထံၣ်စ့ၢ်ကီးလၢ စီၤအၤဃာ် ပီၢ်ယၢ်လီၤက့ၤအသးဘၣ်. အဝဲတဃ့ကညးဝဲဝံအ့ၤလံယၤ လၢကဃ့ဘါထုကဖၣ်တၢ်ဆူ ကစၢ်ယွၤအအိၣ် ဒ်သိးကပျၢ်ကွံာ်ဝဲ အတၢ်ကမၣ်အဂီၢ်ဘၣ်. လံာ်စီဆှံပာ်ဖျါထီၣ်န့ၢ်ပှၤထဲလၢ စီၤအၤဃာ် “လဲၤထီၣ်ဝဲဒ်သိး အကအီၣ်တၢ်ဒီးအီတၢ်လီၤ.” (၁ စီၤပၤ. ၁၈:၄၁, ၄၂) မ့မ့ၢ်ဝံအ့ၤလံယၤန့ၣ် ကမၤဝဲတၢ်မနုၤလဲၣ်.၆,၇. ဝံအ့ၤလံယၤ ဃ့ထုကဖၣ်ဝဲလၢ မနုၤအဂီၢ်လဲၣ်, ဒီးဘၣ်မနုၤအဃိ အဝဲဃ့ထုကဖၣ်ဝဲဒ်အံၤလဲၣ်.၆ “ဒီးစီၤအ့ၤလံယၤ လဲၤထီၣ်ဘးကၢ်မ့ၤလးကစၢၢ်အဒီခိၣ်, ဒီးထိၣ်လီၤပှီၤအသးလၢဟီၣ်ခိၣ်, ဒီးပာ်အမဲာ်လၢ အခီၣ်လ့ၢ်ခိၣ်အကဆူးလီၤ.” ဖဲစီၤအၤဃာ် လဲၤဆွံနုာ်ပှဲၤထီၣ်အဟၢဖၢအဖၢမုၢ်န့ၣ် ဝံအ့ၤလံယၤ ဟံးန့ၢ်တၢ်ဆၢကတီၢ်လၢ ကဃ့ဘါထုကဖၣ်တၢ်လၢ အပၢ်အိၣ်လၢမူခိၣ်အအိၣ်လီၤ. ပကပာ်သူၣ်ပာ်သးလၢ ဖဲဝံအ့ၤလံယၤ ဘါထုကဖၣ်တၢ်အခါ ပာ်ဖျါထီၣ်ဝဲတၢ်ဆီၣ်လီၤသး တုၤဒၣ်လဲာ်အဝဲချံးလီၤအခီၣ် ဒီးတီၤလီၤအခိၣ်တုၤလီၤလၢ အခီၣ်လ့ၢ်ခိၣ်အကဆူးန့ၣ်လီၤ. လၢတၢ်ဆီၣ်လီၤသးအပူၤ ဝံအ့ၤလံယၤ ဃ့ထုကဖၣ်ဝဲလၢ တၢ်ဂ့ၢ်မနုၤအဂီၢ်လဲၣ်. ယၤကိာ် ၅:၁၈ ပာ်ဖျါထီၣ်န့ၢ်ပှၤလၢ ဝံအ့ၤလံယၤ ဃ့ထုကဖၣ်ဝဲလၢ တၢ်ယီၤဃ့ကကတၢၢ်ကွံာ်ဝဲအဂီၢ်လီၤ. ဒီးဖျါလၢအဝဲဃ့ဘါထုကဖၣ်ဝဲလၢ ကစၢၢ်ကၢ်မ့ၤလးအဒီခိၣ်လီၤ.ဝံအ့ၤလံယၤ အတၢ်ထုကဖၣ်န့ၣ် ပာ်ဖျါထီၣ်ဝဲ အတၢ်သူၣ်ဆူၣ်သးဂဲၤလၢ ကထံၣ်ဘၣ်ဝဲ ကစၢ်ယွၤမၤလၢထီၣ်ပှဲၤထီၣ်ဝဲ အတၢ်အၢၣ်လီၤအီလီၤတဖၣ်၇ လၢညါန့ၣ် ယဟိဝၤယွၤ စံးဘၣ်ဝံအ့ၤလံယၤလၢ– “ယကဒုးဟဲစူၤတၢ်လၢ ဟီၣ်ခိၣ်ချၢလီၤ.” (၁ စီၤပၤ. ၁၈:၁) လၢတၢ်န့ၣ်အဃိ ဝံအ့ၤလံယၤ ဃ့ဘါထုကဖၣ်ဝဲဒ်သိး ယဟိဝၤယွၤ အတၢ်ဘၣ်သး ကလၢထီၣ်ပှဲၤထီၣ်ဝဲအဂီၢ်န့ၣ်လီၤ. တၢ်ဆၢကတီၢ် လဲၤပူၤကွံာ်ဝဲဖးယံာ်ဝံၤအလီၢ်ခံ ယ့ၣ်ၡူးစ့ၢ်ကီးသိၣ်လိဝဲ အပျဲၢ်အဘီၣ်တဖၣ်ဒ်သိး ကဃ့ထုကဖၣ်ဝဲလၢ ကစၢ်ယွၤအတၢ်ဘၣ်သး ကလၢထီၣ်ပှဲၤထီၣ်ဝဲအဂီၢ်လီၤ.—မး. ၆:၉, ၁၀. ၈. ဘၣ်ဃးဒီးတၢ်ထုကဖၣ်န့ၣ် ပမၤလိန့ၢ်တၢ်မနုၤလၢ ဝံအ့ၤလံယၤအအိၣ်လဲၣ်.၈ ဘၣ်ဃးဒီးဝံအ့ၤလံယၤ အတၢ်ထုကဖၣ်န့ၣ် ပဟံးန့ၢ်တၢ်မၤလိသ့ဝဲအါမးလီၤ. ကစၢ်ယွၤအတၢ်ဘၣ်သး ကဟဲလၢထီၣ်ပှဲၤထီၣ်ဝဲန့ၣ် မ့ၢ်တၢ်အရ့ဒိၣ်ကတၢၢ်လၢ ဝံအ့ၤလံယၤအဂီၢ်လီၤ. ပဝဲစ့ၢ်ကီး ဖဲပဃ့ထုကဖၣ်တၢ်အခါ ပဘၣ်သ့ၣ်နီၣ်ထီၣ်က့ၤလၢ– “ပမ့ၢ်ဃ့တၢ်တမံၤမံၤ ဖဲတၢ်ဘၣ်အသးဒီး, ကဒိကနၣ်ပှၤလီၤ.” (၁ယိၤဟၣ် ၅:၁၄) အဃိပမ့ၢ်အဲၣ်ဒိးလၢ ကစၢ်ယွၤကဒိကနၣ် ပတၢ်ထုကဖၣ်န့ၣ် ပကဘၣ်သ့ၣ်ညါ ကစၢ်အတၢ်ဘၣ်သး အိၣ်ဝဲဒ်လဲၣ်အဂ့ၢ်န့ၣ်လီၤ. မ့မ့ၢ်ဒ်န့ၣ်န့ၣ် အရ့ဒိၣ်လၢ ပကဘၣ်ဖးဒီးဃုသ့ၣ်ညါ လံာ်စီဆှံကိးနံၤဒဲးလီၤ. အဂၤတမံၤန့ၣ် ဝံအ့ၤလံယၤ တအဲၣ်ဒိးထံၣ်ဝဲလၢ အပှၤဂီၢ်မုၢ်တဖၣ် ဘၣ်ကီဘၣ်ခဲလၢၤအဃိ အဝဲမုၢ်လၢ်ဝဲလၢ တၢ်ယီၤဃ့ ကကတၢၢ်ကွံာ်ဝဲလီၤ. ဖဲယဟိဝၤယွၤ မၤတၢ်လီၤလးလၢ ကစၢၢ်ကၢ်မ့ၤလးဝံၤအလီၢ်ခံ ဝံအ့ၤလံယၤ ကစံးဘျုးစံးဖှိၣ်ဝဲ ကစၢ်ယွၤလၢအသးဒီဖျၢၣ်န့ၣ်လီၤ. ဒ်န့ၣ်အသိး ဖဲပဃ့ထုကဖၣ်တၢ်အခါ ပကြၢးသ့ၣ်နီၣ်ထီၣ် ပှၤလၢအလိၣ်ဘၣ်တၢ်မၤစၢၤ ဒီးစံးဘျုးစံးဖှိၣ်က့ၤ ကစၢ်ယွၤလၢပသးဒီဖျၢၣ်န့ၣ်လီၤ.—ဖး ၂ ကရံၣ်သူး ၁:၁၀, ၁၁; ဖံလံးပံၤ ၄:၆ တက့ၢ်.၉. ဝံအ့ၤလံယၤ မၢအခ့အပှၤ မၤတၢ်မနုၤလဲၣ်, ဒီးပကသမံသမိးကွၢ် ဝံအ့ၤလံယၤအတၢ်ဂ့ၤတၢ်ဝါ မနုၤခံမံၤလဲၣ်.၉ ယဟိဝၤယွၤ ကမၤပတုာ်ကွံာ်ဝဲ တၢ်ယီၤဃ့လၢ တၢ်ဆၢကတီၢ်ဖဲလဲၣ်န့ၣ် ဝံအ့ၤလံယၤ တသ့ၣ်ညါဝဲလီၤတံၢ်လီၤဆဲးဘၣ်. ဘၣ်ဆၣ် အဝဲနာ်န့ၢ်ယဟိဝၤယွၤ လၢလၢပှဲၤပှဲၤလၢ ကမၤပတုာ်ကွံာ်ဝဲ တၢ်ယီၤဃ့န့ၣ်လီၤ. ဖဲဝံအ့ၤလံယၤ အိၣ်ခိးဝဲလၢ တၢ်ကစူၤလီၤအခါ အဝဲမၤဝဲတၢ်မနုၤလဲၣ်. လံာ်စီဆှံစံးဝဲလၢ– “အဝဲစံးဘၣ်အခ့အပှၤ, လဲၤဒီးကွၢ်တၢ်ဆူ ပီၣ်လဲၣ်န့ၣ်တက့ၢ်. အခ့အပှၤလဲၤဒီးဟဲက့ၤ ဒီးစံးဝဲ, ယတထံၣ်တၢ်နီတမံၤဘၣ်. စီၤအ့ၤလံယၤ တဲဘၣ်အီၤလၢ အကလဲၤဒီးကွၢ်တၢ်တုၤ အပှဲၤထီၣ်ခဲလၢာ်နွံစုလီၤ.” (၁စီၤပၤ.၁၈:၄၃, ခ့ခါစှီၤကျိာ်) လၢဝံအ့ၤလံယၤ အဒိအတဲာ်အံၤ ပဒိးန့ၢ်ဘၣ်တၢ်မၤလိခံမံၤလီၤ. တၢတမံၤန့ၣ် ဝံအ့ၤလံယၤ နာ်ဝဲတုၤလီၤတီၤလီၤလၢ ယဟိဝၤယွၤ ကမၤလၢထီၣ်ပှဲၤထီၣ်ဝဲ အတၢ်ကတိၤန့ၣ်လီၤ. ခံမံၤတမံၤန့ၣ် ဝံအ့ၤလံယၤ အိၣ်ခိးဒီးဆိးသီဝဲထီဘိလီၤ.ဝံအ့ၤလံယၤ ဃုထံၣ်န့ၢ်ဝဲတၢ်ပနီၣ် လၢအကပာ်ဖျါထီၣ်ဝဲလၢ ယဟိဝၤယွၤ ကမၤလၢပှဲၤထီၣ် အတၢ်အၢၣ်လီၤအီလီၤ၁၀,၁၁. (က)ဝံအ့ၤလံယၤနာ်ဝဲလၢ ယဟိဝၤယွၤ အတၢ်အၢၣ်လီၤအီလီၤ ကဟဲလၢထီၣ်ပှဲၤထီၣ်ဝဲန့ၣ် အဝဲပာ်ဖျါထီၣ်ဝဲ လၢကျဲဒ်လဲၣ်. (ခ)ဘၣ်မနုၤအဃိ ပဝဲစ့ၢ်ကီးပအိၣ်ဒီးတၢ်နာ် ဒ်ဝံအ့ၤလံယၤသ့ဝဲလဲၣ်.၁၀ မ့ၢ်လၢဝံအ့ၤလံယၤ နာ်ဝဲယဟိဝၤယွၤ အတၢ်အၢၣ်လီၤအီလီၤအဃိ အဝဲအိၣ်ဒီးတၢ်သူၣ်ဆူၣ်သးဆူၣ်လီၤ. အဝဲမၢလီၤဝဲအခ့အပှၤတဂၤ လၢအကလဲၤထီၣ်ဝဲဆူ တၢ်လီၢ်လၢ အထီၣ်ထီ ဒ်သိးကထံၣ်ဘၣ်ဝဲလၢ မ့ၢ်တၢ်အၢၣ်အိၣ်ဖျါထီၣ်လၢ မူကပိာ်လိၤလံဧါ. လၢတၢ်သးတဆူၣ်အပူၤ ဝံအ့ၤလံယၤ အခ့အပှၤတဂၤအံၤ ဟဲက့ၤကဒါက့ၤဆူအအိၣ် ဒီးစံးဘၣ်အီၤလၢ– “ယတထံၣ်တၢ်နီတမံၤဘၣ်.” မူခိၣ်ဖျါလီၤလဲဒီးတၢ်အၢၣ်တအိၣ်ဝဲဘၣ်. ဘၣ်ဆၣ် ဘၣ်ဃးဒီးဝံအ့ၤလံယၤအတၢ်ကတိၤဖဲမကၢာ်န့ၣ် မ့ၢ်နပာ်သူၣ်ပာ်သးစ့ၢ်ကီးဧါ. တချုးလၢဝံအ့ၤလံယၤ မၢလီၤအခ့အပှၤဒံးဘၣ်န့ၣ် အဝဲစံးဘၣ်စီၤပၤအၤဃာ်လၢ– “တၢ်ဟဲစူၤအါအါကလဲာ်အသီၣ်အိၣ်လီၤ.” ဝံအ့ၤလံယၤ တထံၣ်ဘၣ်ဝဲတၢ်အၢၣ်နီတစဲးဘၣ်, သနာ်က့ ဘၣ်မနုၤအဃိ အဝဲတဲဒ်အံၤဘူၣ်ဝဲလဲၣ်.၁၁ မ့ၢ်လၢဝံအ့ၤလံယၤ သ့ၣ်ညါဝဲလၢ ယဟိဝၤယွၤ ကတီဒီးအတၢ်အၢၣ်လီၤအီလီၤန့ၣ်လီၤ. ဒ်ဝံအ့ၤလံယၤမ့ၢ်ယဟိဝၤယွၤ အခၢၣ်စးဒီးအဝံတဂၤအသိး အဝဲအိၣ်ဒီးတၢ်နာ်လၢလၢပှဲၤပှဲၤလၢ ကစၢ်ယွၤကမၤလၢပှဲၤထီၣ်ဝဲ အတၢ်အၢၣ်လီၤသပှၢ်ကတၢၢ်လီၤ. မ့ၢ်လၢဝံအ့ၤလံယၤ အတၢ်နာ်အသဟီၣ်ဆူၣ်ဝဲအဃိ ဖဲတၢ်တဟဲစူၤလီၤဒံးဒၣ်လဲာ် အဝဲတူၢ်ဘၣ်ဝဲလၢ အနၢ်ဟူဘၣ်ဝဲ တၢ်ဟဲစူၤလီၤအကလုၢ်သီၣ်ဝဲလံ. ဘၣ်ဃးဒီးတၢ်ဂ့ၢ်အဝဲအံၤန့ၣ် ပကြၢးသ့ၣ်နီၣ်ထီၣ်က့ၤ လံာ်စီဆှံတဆၢတဲဝဲလၢ စီၤမိၤၡ့အိၣ်ဒီးတၢ် “သူၣ်ဂၢၢ်သးကျၢၤဒ်အထံၣ်ပှၤလၢ အတအိၣ်ဖျါဘၣ်တဂၤအသိးလီၤ.” နၤစ့ၢ်ကီး မ့ၢ်နတူၢ်ဘၣ်လၢ ယဟိဝၤယွၤ အိၣ်ဝဲအနီၢ်ကီၢ်ဧါ. ဒ်သိးပကနာ်န့ၢ် ကစၢ်ယွၤဒီးအတၢ်အၢၣ်လီၤအီလီၤအဂီၢ် အဝဲဟ့ၣ်လီၤပှၤ တၢ်အုၣ်အသးဒီဒူၣ်ဒီထၢန့ၣ်လီၤ.—ဧ့ၤ. ၁၁:၁, ၂၇.၁၂. ဝံအ့ၤလံယၤ အိၣ်ခိးဆိးသီန့ၣ် အဝဲပာ်ဖျါထီၣ်ဝဲလၢကျဲဒ်လဲၣ်, ဒီးမ့ၢ်လၢအခ့အပှၤ တဲဘၣ်အီၤလၢအထံၣ်ဘၣ်ဝဲ တၢ်အၢၣ်ဆံးဆံးဖိအဃိ ဝံအ့ၤလံယၤ ပာ်ဖျါထီၣ်ဝဲအတၢ်နာ်ဒ်လဲၣ်.၁၂ ဝံအ့ၤလံယၤ ဆိးသီဝဲထီဘိတဘိယူၢ်ဃီန့ၣ်လီၤ. အဝဲမၢလီၤအခ့အပှၤလၢ ကလဲၤဃုကွၢ်ဝဲတၢ်အၢၣ်န့ၣ် တမ့ၢ်ထဲတဘျီခံဘျီဘၣ်. ဝံအ့ၤလံယၤ မၢလီၤအီၤ နွံဘျီညါလီၤ. ပထံၣ်ကမှံသ့လၢ ဝံအ့ၤလံယၤ အခ့အပှၤတဂၤအံၤန့ၣ် ကလီၤဘှံးလီၤတီၤဝဲဒီး တၢ်ကကၢၣ်ထီၣ်အသးလံ. မ့ၢ်လၢအဝဲဘၣ်လဲၤဝံၤလဲၤက့ၤဝဲ ခဲအံၤခဲအံၤအဃိလီၤ. မ့မ့ၢ်ဝံအ့ၤလံယၤန့ၣ် တၢ်တကၢၣ်အသးဘၣ် ဒီးအသးတဟးဂီၤဝဲနီတစဲးဘၣ်. ဒီးအဝဲအိၣ်ဒီးတၢ်သူၣ်ဆူၣ်သးဂဲၤလၢအကထံၣ်ဘၣ်ဝဲ တၢ်ပနီၣ်လၢကစၢ်ယွၤအအိၣ်လီၤ. ဝံအ့ၤလံယၤ အခ့အပှၤတဂၤအံၤ လဲၤဝဲပှဲၤထီၣ်နွံဘျီတဘျီအခါ အဝဲဟဲက့ၤဒီးတဲဘၣ်အီၤလၢ အထံၣ်ဘၣ်ဝဲ– “တၢ်အၢၣ်ဖိထီၣ်လၢပီၣ်လဲၣ်ပူၤ ဒ်ပှၤကညီအစုလၣ်အသိးန့ၣ်လီၤ.” ထံၣ်ကမှံကွၢ်လၢ ဝံအ့ၤလံယၤအခ့အပှၤတဂၤအံၤ ကယူာ်ထီၣ်အစုဒီးထိၣ်ကွၢ်ဝဲ တၢ်အၢၣ်ဖိတလိၣ်အံၤ ဒီးတၢ်အၢၣ်ဖိအံၤကအိၣ်ဝဲထဲသိးဒီးအစုညါသးလီၤ. တၢ်အခ့အပှၤတဂၤအံၤ ထံၣ်ဘၣ်ဝဲတၢ်အၢၣ်ဆံးဆံးဖိအဃိ ဘၣ်သ့ၣ်သ့ၣ် အဝဲတပာ်ဝဲလၢတၢ်နီတမံၤဘၣ်. မ့မ့ၢ်ဝံအ့ၤလံယၤန့ၣ် နာ်ဝဲတထံၣ်ဃီလၢ အမ့ၢ်တၢ်ပနီၣ်လၢအဟဲလၢ ယဟိဝၤယွၤအအိၣ်န့ၣ်လီၤ. လၢတၢ်န့ၣ်အဃိ အဝဲဆှၢလီၤအခ့အပှၤလၢကလဲၤ– “စံးဘၣ်စီၤအၤဃာ်, ကတဲာ်ကတီၤတၢ်, ဒီးလဲၤလီၤတက့ၢ်, ဒ်သိးတၢ်ဟဲစူၤအသုတတြီနၤတဂ့ၤ” လီၤ.—၁ စီၤပၤ. ၁၈:၄၄.၁၃,၁၄. (က)ပအိၣ်ခိးဆိးသီ ဒ်ဝံအ့ၤလံယၤအသိး သ့ဝဲလၢကျဲဒ်လဲၣ်. (ခ)ဘၣ်မနုၤအဃိ စိၤခဲအံၤန့ၣ် ပကဘၣ်ပာ်ဆိ ကစၢ်ယွၤအတၢ်ဖံးတၢ်မၤလၢနီၣ်ဂံၢ်တၢလဲၣ်.၁၃ ခီဖျိလၢဝံအ့ၤလံယၤ အိၣ်ခိးဆိးသီတၢ်ဂ့ၤဂ့ၤအဃိ အဝဲပာ်လီၤဝဲတၢ်ဒိဂ့ၤတဲာ်ဘၣ် လၢပဂီၢ်န့ၣ်လီၤ. ပဝဲစ့ၢ်ကီး ပအိၣ်မူဘၣ်လၢမုၢ်နံၤခံကတၢၢ် ဒီးတယံာ်တမီၢ်န့ၣ် ကစၢ်ယွၤကမၤလၢပှဲၤထီၣ်အတၢ်တိာ်ပာ်လီၤ. ဝံအ့ၤလံယၤ အိၣ်ခိးကွၢ်လၢ်ဝဲလၢ တၢ်ယီၤဃ့ကကတၢၢ်ကွံာ်ဝဲလီၤ. ဒ်န့ၣ်အသိး ယွၤအခ့အပှၤလၢမုၢ်မဆါတနံၤအံၤ အိၣ်ခိးကွၢ်လၢ်ဝဲလၢ ဟီၣ်ခိၣ်အတၢ်ရဲၣ်တၢ်ကျဲၤ လၢအအၢအသီအံၤ ကကတၢၢ်ကွံာ်ဝဲလီၤ. (၁ယိၤဟၣ် ၂:၁၇) ဒ်ဝံအ့ၤလံယၤအသိး တချုးလၢတၢ်အကတၢၢ်ဘၣ်ဒံးအခါန့ၣ် ပကဘၣ်စီၣ်မဲာ်စီၣ်နါ ဒီးအိၣ်ဆၢပံၢ်ကလာ်လီၤ. ကစၢ်ယွၤအဖိခွါ ယ့ၣ်ၡူးစ့ၢ်ကီးဟ့ၣ်ကူၣ် အခ့အပှၤလၢ– “မၤသးဒ်န့ၣ်ဒီး ဆိးသီတက့ၢ်. အဂ့ၢ်ဒ်အံၤ, မ့ၢ်သုကစၢ်ကဟဲနၣ်ရံၣ်ဖဲလဲၣ်ဖဲလဲၣ်န့ၣ်, သုတသ့ၣ်ညါဘၣ်.” (မး.၂၄:၄၂) မ့ၢ်ယ့ၣ်ၡူးအဲၣ်ဒိးစံးဝဲလၢ တၢ်အကတၢၢ်မ့ၢ်ဘူးထီၣ်န့ၣ် အပျဲၢ်အဘီၣ်တဖၣ်တသ့ၣ်ညါဝဲနီတစဲးဘၣ်ဧါ. တမ့ၢ်ဒ်န့ၣ်ဘၣ်. ဖဲမုၢ်နံၤခံကတၢၢ်အဆၢကတီၢ်န့ၣ် ဟီၣ်ခိၣ်တၢ်အိၣ်သးတဖၣ်ကမၤအသးဒ်လဲၣ်န့ၣ် ယ့ၣ်ၡူးပာ်ဖျါထီၣ်ဝဲလီၤ. ခဲအံၤ “ဟီၣ်ခိၣ်အကတၢၢ်” ဘူးထီၣ်ဝဲအဃိ ပထံၣ်ဘၣ်လၢတၢ်ပနီၣ်လၢ ယ့ၣ်ၡူးဟ့ၣ်လီၤတ့ၢ်ဝဲန့ၣ် ဟဲလၢထီၣ်ပှဲၤထီၣ်လံ.—ဖး မးသဲ ၂၄:၃-၇ တက့ၢ်.တၢ်အၢၣ်ဆံးဆံးဖိအံၤန့ၣ် မၤဆူၣ်ထီၣ်ဝံအ့ၤလံယၤ အတၢ်နာ်လၢ ယဟိဝၤယွၤ ကဒုးစူၤလီၤဝဲမူခိၣ်ထံန့ၣ် ဘူးထီၣ်လံ. ဒ်န့ၣ်အသိး မုၢ်နံၤခံကတၢၢ် အတၢ်ပနီၣ်အံၤ ကြၢးထိၣ်ဟူး ထိၣ်ဂဲၤထီၣ်ပှၤ လၢပကပာ်ဆိ ကစၢ်ယွၤ အတၢ်ဖံးတၢ်မၤလၢညါ၁၄ တၢ်ပနီၣ်လၢ ယ့ၣ်ၡူးဟ့ၣ်လီၤတ့ၢ်ဝဲန့ၣ် မ့ၢ်တၢ်အုၣ်အသးလၢ အမၤဆူၣ်ထီၣ်ပတၢ်နာ် သပှၢ်ကတၢၢ်လီၤ. တၢ်အုၣ်အသးတဖၣ်လၢ နထံၣ်ဘၣ်အီၤလၢ ပစိၤခဲအံၤန့ၣ် မ့ၢ်အထိၣ်ဟူးထိၣ်ဂဲၤထီၣ်နၤ ဒ်သိးနကပာ်ဆိကစၢ်ယွၤ အတၢ်ဖံးတၢ်မၤ လၢနီၣ်ဂံၢ်တၢဧါ. တၢ်ပနီၣ်လၢအမ့ၢ် တၢ်အၢၣ်ဆံးဆံးဖိ လၢအအိၣ်ဖျါထီၣ်လၢ မူခိၣ်န့ၣ်မၤဆူၣ်ထီၣ်ဝံအ့ၤလံယၤ အတၢ်နာ်လၢ ယဟိဝၤယွၤ ကဒုးစူၤလီၤဝဲမူခိၣ်ထံန့ၣ် ဘူးထီၣ်လံ. မ့ၢ်ဝံအ့ၤလံယၤအတၢ်နာ်န့ၣ် ကဲထီၣ်တၢ်ကလီကလီဧါ.၁၅,၁၆. တၢ်မနုၤမၤအသး သတူၢ်ကလာ်လဲၣ်, ဒီးဘၣ်သ့ၣ်သ့ၣ် ဘၣ်ဃးဒီးစီၤအၤဃာ်န့ၣ် ဝံအ့ၤလံယၤ ကဆိကမိၣ်ဘၣ်ဝဲတၢ်မနုၤလဲၣ်.၁၅ လံာ်စီဆှံပာ်ဖျါန့ၢ်ပှၤလၢ– “ဒီးလၢအကတီၢ်အဖၢမုၢ်န့ၣ်, တၢ်မၤအသးလၢမူခိၣ်သူထီၣ် လၢတၢ်အၢၣ်သူဒီးကလံၤ, ဒီးတၢ်ဟဲစူၤဖးဒိၣ်လီၤ. ဒီးစီၤအၤဃာ်ဒိးတၢ်, ဒီးလဲၤဝဲဆူယံးစရ့လးလီၤ.” (၁ စီၤပၤ. ၁၈:၄၅) တၢ်အၢၣ်ခံးသူထီၣ်ဒီး တၢ်ဟဲစူၤ ဟဲကဲထီၣ်အသး သတူၢ်ကလာ်လီၤ. ဖဲဝံအ့ၤလံယၤ အခ့အပှၤလဲၤတဲဘၣ်ဝဲ စီၤအၤဃာ် လၢတၢ်ဟဲစူၤအကစီၣ်အခါ တၢ်အၢၣ်ဟဲအါထီၣ်ဝဲချ့သဒံး ပှဲၤမူကပိာ်လိၤန့ၣ်လီၤ. မူခိၣ်ခံးလီၤဝဲသတူၢ်ကလာ်, ကလံၤစးထီၣ်အူဝဲ ဆူၣ်မးဒီးတယံာ်တမီၢ်န့ၣ် မူခိၣ်စူၤလီၤဝဲဟူဟူလီၤ. လၢအံၣ်စရ့လး အထံလီၢ်ကီၢ်ပူၤန့ၣ် မူခိၣ်တစူၤအိၣ်ဝဲ သၢနံၣ်ဒီးဃုလါလံအဃိ ဖဲမူခိၣ်စူၤလီၤဝဲအခါ ဟီၣ်ခိၣ်လၢအဃ့ထီဃ့ထးအံၤ ကဆူးအီဝဲထံကးကးလီၤ. တကးဒံးဘၣ် မ့ၢ်လၢမူခိၣ်စူၤဝဲဖးဒိၣ်အဃိ ထံကျိကံၡိၣ်အထံဒိၣ်ထီၣ်ဝဲ ဒီးတဘျီဃီန့ၣ် ထံကဆီၣ်ဖျိးဒီးမၤကဆှီကွံာ်ဝဲ ဘဧၤလးအဝံတဖၣ်အသွံၣ်န့ၣ်လီၤ. ခဲအံၤန့ၣ် ပှၤအံၣ်စရ့လးဖိတဖၣ် အိၣ်ဒီးတၢ်ခွဲးတၢ်ယာ်လၢ ကမၤဟးဂီၤကွံာ်ဝဲ ဘဧၤလး အတၢ်ဘူၣ်တၢ်ဘါခဲလၢာ်လၢ အထံလီၢ်ကီၢ်ပူၤ ဒ်သိးကဒိးန့ၢ်ဘၣ်ဝဲ ယဟိဝၤယွၤ အတၢ်ပျၢ်တၢ်ကမၣ်အဂီၢ်လီၤ.“တၢ်ဟဲစူၤဖးဒိၣ်လီၤ”၁၆ ဝံအ့ၤလံယၤစ့ၢ်ကီး မုၢ်လၢ်ဝဲသပှၢ်ကတၢၢ်လၢ ပှၤအံၣ်စရ့လးဖိတဖၣ် ကမၤဟးဂီၤကွံာ်ဝဲ ဘဧၤလး အတၢ်ဘူၣ်တၢ်ဘါခဲလၢာ်န့ၣ်လီၤ. ဒီးခဲအံၤန့ၣ် ဘၣ်သ့ၣ်သ့ၣ် ဝံအ့ၤလံယၤ ကဆိကမိၣ်ဝဲလၢ စီၤအၤဃာ် အသးကမၤအသးဒ်လဲၣ်. မ့ၢ်စီၤအၤဃာ် ကပီၢ်ယၢ်လီၤက့ၤအသး ဒီးဃၣ်ဒူၣ်ချၢကွံာ်အသးလၢ တၢ်ဘူၣ်ထီၣ်ဘါထီၣ် ဘဧၤလးစ့ၢ်ကီးဧါ. ဖဲမုၢ်နံၤအဝဲန့ၣ် မ့ၢ်လၢယဟိဝၤယွၤ ပာ်ဖျါထီၣ်အတၢ်စိတၢ်ကမီၤလၢ အလီၤကမၢကမၣ်အဃိ ကြၢးထိၣ်ဟူးထိၣ်ဂဲၤထီၣ် စီၤအၤဃာ်အသးလၢ ကပီၢ်ယၢ်လီၤက့ၤအသးအဂီၢ်န့ၣ်လီၤ. ဖဲန့ၣ်အဆၢကတီၢ် စီၤအၤဃာ် အတၢ်ဆိကမိၣ်ကအိၣ်ဝဲဒ်လဲၣ်န့ၣ် ပတသ့ၣ်ညါဘၣ်. လံာ်စီဆှံပာ်ဖျါထီၣ်န့ၢ်ပှၤထဲလၢ “စီၤအၤဃာ်ဒိးတၢ်, ဒီးလဲၤဝဲဆူယံးစရ့လးလီၤ.” မ့ၢ်အဝဲဟံးန့ၢ် တၢ်မၤလိတမံၤမံၤဧါ. မ့တမ့ၢ် မ့ၢ်အဝဲဆၢတဲာ်လီၤအသးလၢ အကဆီတလဲကွံာ် အတၢ်အိၣ်မူစ့ၢ်ကီးဧါ. တၢ်ဟဲကဲထီၣ်အသးလၢခံန့ၣ် ပာ်ဖျါထီၣ်န့ၢ်ပှၤလၢ စီၤအၤဃာ် တဟံးန့ၢ်တၢ်မၤလိနီတစဲးဘၣ်ဒီး တအဲၣ်ဒိးဆီတလဲကွံာ် အတၢ်အိၣ်မူစ့ၢ်ကီးဘၣ်. ဘၣ်ဆၣ်ဖဲမုၢ်နံၤအဝဲန့ၣ် တၢ်မၤအသးလၢအဂၤတဖၣ် အိၣ်ဒံးဝဲလီၤ.၁၇,၁၈. (က)ဖဲဝံအ့ၤလံယၤ လဲၤဝဲဆူဝ့ၢ်ယံးစရ့လးအခါန့ၣ် တၢ်မၤအသးဒီးအီၤဒ်လဲၣ်. (ခ)ဖဲဝံအ့ၤလံယၤ လဲၤဃ့ၢ်ဝဲဆူဝ့ၢ်ယံးစရ့လးအခါန့ၣ် ဘၣ်မနုၤအဃိ မ့ၢ်တၢ်လၢအလီၤကမၢကမၣ်လဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်.)၁၇ ဝံအ့ၤလံယၤ စးထီၣ်လဲၤတၢ်လီၤ. ကျဲလၢအလဲၤဝဲန့ၣ် မ့ၢ်ကျဲတဘိဃီ ဒီးစီၤအၤဃာ်လဲၤဝဲန့ၣ်လီၤ. ဝံအ့ၤလံယၤ ကဘၣ်လဲၤတၢ်ဖးယံၤလၢ တၢ်ခံးကျါ ဒီးကျဲန့ၣ်ဘၣ်စီၣ်ဘၣ်သ့ဝဲလီၤ. ဘၣ်ဆၣ် ဖဲဝံအ့ၤလံယၤ လဲၤတၢ်အခါန့ၣ် တၢ်လီၤလိၢ်လီၤလး ဟဲကဲထီၣ်အသးတခါန့ၣ်လီၤ.၁၈ လံာ်စီဆှံပာ်ဖျါထီၣ်န့ၢ်ပှၤလၢ “ယွၤအစုအိၣ်ဝဲလၢ စီၤအ့ၤလံယၤအလိၤ, ဒီးအဝဲဒၣ်ကံၢ်တူာ်ထီၣ်အယီၢ်ဒ့, ဒီးဃ့ၢ်ဝဲလၢစီၤအၤဃာ်အမဲာ်ညါ ဆူတၢ်လဲၤနုာ်လၢယံးစရ့လးလီၤ.” (၁ စီၤပၤ. ၁၈:၄၆) “ယွၤအစု” မၤစၢၤဝံအ့ၤလံယၤ လၢတၢ်လီၤလိၢ်လီၤလးအပူၤလီၤ. ဒ်သိးအဝဲလဲၤကတုၤလၢ ဝ့ၢ်ယံးစရ့လးအဂီၢ် ဝံအ့ၤလံယၤ ဘၣ်လဲၤတၢ်ဒ့ၣ်စၢၤယံၤဝဲ ၁၉ မံးလာ်န့ၣ်လီၤ. ဝံအ့ၤလံယၤ တမ့ၢ်ပှၤလၢအသူၣ်ဘီၣ်သးစၢ်တဂၤလၢၤဘၣ်.* ထံၣ်ကမှံကွၢ်လၢ အဝဲထုးထီၣ်အဆ့ကၤဖးထီ ဒီးစၢဃာ်ဝဲလၢအယီၢ်ဒ့ ဒ်သိးဃ့ၢ်ဝဲကညီအဂီၢ်န့ၣ်တက့ၢ်. ကျဲမုၢ်မ့ၢ်ပှဲၤဝဲဒီး တၢ်စူၤထံသနာ်က့ ဝံအ့ၤလံယၤဃ့ၢ်ဝဲချ့မး တုၤဒၣ်လဲာ်အဝဲလူၤပိာ်ဝဲ စီၤအၤဃာ် အလ့ၣ်ကဟၣ်အခံချုးဝဲ ဒီးဃ့ၢ်တလၢကွံာ်အီၤလီၤ.၁၉. (က)ကစၢ်ယွၤဟ့ၣ်လီၤဝဲ ဝံအ့ၤလံယၤ တၢ်ဂံၢ်တၢ်ဘါလၢလၢပှဲၤပှဲၤန့ၣ် ဘၣ်သ့ၣ်သ့ၣ် ကဒုးသ့ၣ်နီၣ်ထီၣ်က့ၤပှၤ လၢတၢ်ဂ့ၢ်မနုၤလဲၣ်. (ခ)ဖဲဝံအ့ၤလံယၤ ဃ့ၢ်ဝဲဆူဝ့ၢ်ယံးစရ့လးအခါ အဝဲနာ်ဝဲဒ်လဲၣ်.၁၉ ဝံအ့ၤလံယၤ ဒိးန့ၢ်ဘၣ်ဝဲယွၤအတၢ်ဆိၣ်ဂ့ၤသပှၢ်ကတၢၢ်လီၤ. အဝဲတူၢ်ဘၣ်လၢအဂံၢ်အဘါ ဆူၣ်ထီၣ်ဒိၣ်န့ၢ်ဒံးလၢအသးစၢ်အခါန့ၣ်လီၤ. လၢတၢ်န့ၣ်အဃိ အတၢ်လဲၤခီဖျိအံၤ ကမ့ၢ်တၢ်လၢအလီၤသူၣ်ပိၢ်သးဝး လၢအဂီၢ်ဒိၣ်မးလီၤ. ပကသ့ၣ်နီၣ်ထီၣ်က့ၤလၢ ယဟိဝၤယွၤ အၢၣ်လီၤအီလီၤဝဲလၢ အခ့အပှၤလၢအတီဒီးအီၤတဖၣ် ကဒိးန့ၢ်ဘၣ်ဝဲ တၢ်အိၣ်ဆူၣ်အိၣ်ချ့ လၢလၢပှဲၤပှဲၤလၢဟီၣ်ခိၣ် ပၤရဒံစူးအပူၤန့ၣ်လီၤ. (ဖးယၡါယၤ ၃၅:၆ တက့ၢ်, လူၤကၣ် ၂၃:၄၃) ဖဲဝံအ့ၤလံယၤ ဃ့ၢ်ဝဲအခါအဝဲနာ်ဝဲ လၢလၢပှဲၤပှဲၤလၢ အပၢ်လၢမူခိၣ်ဘၣ်သူၣ်ဘၣ်သးအီၤ သပှၢ်ကတၢၢ်န့ၣ်လီၤ.၂၀. ဒ်သိးပကဒိးန့ၢ်ဘၣ် တၢ်ဆိၣ်ဂ့ၤလၢ ယဟိဝၤယွၤအအိၣ်အဂီၢ် ပကဘၣ်မၤ တၢ်မနုၤလဲၣ်.၂၀ ယဟိဝၤယွၤ သးအိၣ်ဟ့ၣ်လီၤပှၤတၢ်ဆိၣ်ဂ့ၤ သပှၢ်ကတၢၢ်န့ၣ်လီၤ. ကစၢ်ယွၤအတၢ်ဆိၣ်ဂ့ၤန့ၣ် မ့ၢ်တၢ်လၢအလုၢ်ဒိၣ်ပှ့ၤဒိၣ်အဃိ မ်ပဂုာ်ကျဲးစၢး ထဲးဂံၢ်ထဲးဘါ လၢပကဒိးန့ၢ်ဘၣ် အတၢ်ဆိၣ်ဂ့ၤတက့ၢ်. မ့ၢ်လၢယဟိဝၤယွၤ ကမၤလၢထီၣ်ပှဲၤထီၣ် အတၢ်အၢၣ်လီၤအီလီၤတဖၣ် ဘူးထီၣ်လံအဃိ ဒ်ဝံအ့ၤလံယၤအသိး ပဝဲကိးဂၤဒဲး ပကဘၣ်ဆိးသီဒီး ကွၢ်ထံတၢ်အုၣ်အသးတဖၣ်လၢ ကစၢ်ယွၤပာ်ဖျါထီၣ်န့ၢ်ပှၤလီၤ. ဒီးဒ်ဝံအ့ၤလံယၤအသိး ပနာ်သ့လၢယဟိဝၤယွၤ အတၢ်အၢၣ်လီၤအီလီၤခဲလၢာ် ကဟဲလၢထီၣ်ပှဲၤထီၣ်ဝဲ သပှၢ်ကတၢၢ်လီၤ. မ့ၢ်လၢ ယဟိဝၤယွၤမ့ၢ် “တၢ်မ့ၢ်တၢ်တီအကစၢ်” အဃိလီၤ.—စံး. ၃၁:၅.၁,၂. တၢ်မၤအသးလၢဝံအ့ၤလံယၤ သးပ့ၤနီၣ်ဝဲတသ့ဘၣ်န့ၣ် မ့ၢ်မနုၤတဖၣ်လဲၣ်.ဖဲဝံအ့ၤလံယၤ ဃ့ၢ်ဝဲလၢတၢ်စူၤကျါအခါ တၢ်ခံးလီၤ ဒံးယံာ်ဒံးဒိၣ်ထီၣ်ဝဲလီၤ. အဝဲဘၣ်ဃ့ၢ်ဝဲတၢ်ဒ့ၣ်စၢၤ အိၣ်ဒံးဝဲဖးယံၤညါ. ဝံအ့ၤလံယၤန့ၣ် အသးပှၢ်သနာ်က့ ဖဲအဝဲဃ့ၢ်ဝဲအခါ တလီၤဘှံးလီၤတီၤဝဲနီတစဲးဘၣ်. မ့ၢ်လၢ “ယွၤအစု” အိၣ်ဒီးအီၤအဃိလီၤ. တကးဒံးဘၣ် ဝံအ့ၤလံယၤ တတူၢ်ဘၣ်ဝဲလၢအဂံၢ်အဘါ အိၣ်အါထဲအံၤ နီတဘျီဘၣ်. အဂံၢ်အဘါအိၣ်အါဝဲတုၤဒၣ်လဲာ် အဝဲဃ့ၢ်တလၢကွံာ်ဝဲ စီၤအၤဃာ် အလ့ၣ်ကဟၣ်န့ၣ်လီၤ.—ဖး ၁ စီၤပၤ ၁၈:၄၆ တက့ၢ်.၂ ခဲအံၤန့ၣ် ဝံအ့ၤလံယၤ ဃ့ၢ်တလၢကွံာ်ဝဲ စီၤအၤဃာ် ဒီးဘၣ်ဃ့ၢ်ဒံးဝဲ ထဲတဂၤဧိၤဖးယံၤညါ. ထံၣ်ကမှံကွၢ်လၢ ဖဲအဝဲဃ့ၢ်ဝဲအခါ တၢ်ဟဲစူၤဘၣ်အမဲာ်သၣ်အဃိ ကဘၣ်ဖျးဆံးဝဲအမဲာ်ထီဘိန့ၣ်လီၤ. ဒီးဖဲဝံအ့ၤလံယၤ ဃ့ၢ်ဝဲအဆၢကတီၢ်န့ၣ် ဘၣ်သ့ၣ်သ့ၣ် ကဆိကမိၣ်ထီၣ်က့ၤဝဲ တၢ်ဂ့ၢ်လၢအကဲထီၣ်အသး ဖဲနံၤအဝဲန့ၣ် လၢတၢ်သူၣ်မံသးမုာ်အပူၤလီၤ. ဖဲနံၤအဝဲန့ၣ်န့ၣ် ယဟိဝၤယွၤ မၤနၢၤတၢ်ဒီးတၢ်ဘူၣ်တၢ်ဘါလၢ အမ့ၢ်အတီဟဲဖျါထီၣ်ဝဲအဃိ ပှၤသးဒ့ဒီအလီၢ်တအိၣ်ဝဲလၢၤဘၣ်. ခီဖျိလၢ ဝံအ့ၤလံယၤ ဃ့ၢ်ဝဲတၢ်ဒ့ၣ်စၢၤစီၤစုၤဝဲဖးယံၤလံ ဒီးတၢ်အၢၣ်ခံးသူခံးလါဝဲအဃိ အဝဲမ့ၢ်ဃၣ်တရံးအသးဒီးကွၢ်စိဃီၤဝဲကစၢၢ်ကၢ်မ့ၤလး လၢအထီတဖျၢၣ်အံၤ သနာ်က့ ကွၢ်ဝဲတဖျါလၢၤဘၣ်. ဒ်ပသ့ၣ်ညါဘၣ်အသိး ယဟိဝၤယွၤ စံးဆၢက့ၤဝဲဝံအ့ၤလံယၤ အတၢ်ထုကဖၣ် လၢတၢ်လီၤလိၢ်လီၤလးအပူၤ ဖဲကစၢၢ်တဖျၢၣ်အံၤအလိၤန့ၣ်လီၤ. တကးဒံးဘၣ် ဘဧၤလးအတၢ်ဘူၣ်တၢ်ဘါန့ၣ် ဘၣ်တၢ်ပာ်ဖျါထီၣ်အီၤ ဒ်အမ့ၢ်တၢ်ဘူၣ်တၢ်ဘါ လၢအကမၣ်န့ၣ်လီၤ. ဒီးဘဧၤလးအဝံ လၢအကယၤတဖၣ်န့ၣ် ဒိးန့ၢ်ဘၣ်ဝဲတၢ်မဲာ်ဆှး ဒီးဘၣ်တၢ်မၤသံအဝဲသ့ၣ်လီၤ. ဖဲတၢ်မၤအသးတဖၣ်အံၤဝံၤအလီၢ်ခံ ဝံအ့ၤလံယၤ ဃ့ထုကဖၣ်ဝဲဒ်သိး တၢ်ယီၤဃ့လၢအအိၣ်ထီၣ်ဝဲ သၢနံၣ်ဒီးဃုလါအံၤကကတၢၢ်ကွံာ်ဝဲအဂီၢ်လီၤ. ဒီးတၢ်ဟဲစူၤလီၤဝဲဖးဒိၣ်လီၤ.—၁ စီၤပၤ. ၁၈:၁၈-၄၅.၃,၄. (က)ဘၣ်မနုၤအဃိ ဝံအ့ၤလံယၤ ဆိကမိၣ်ဝဲလၢ အတၢ်မုၢ်လၢ် ကဟဲလၢပှဲၤထီၣ်ဝဲလဲၣ်. (ခ)ပကသမံသမိး တၢ်သံကွၢ်မနုၤတဖၣ်လဲၣ်.၃ ဝံအ့ၤလံယၤ လဲၤဃ့ၢ်ဝဲ ၁၉ မံးလာ်ဆူ ဝ့ၢ်ယံးစရ့လးလၢ မူခိၣ်စူၤထံကျါ ဒီးစံၣ်ယီၢ်ထံသီၣ်ဝဲပၠးပၠးပၠးန့ၣ်လီၤ. ခဲအံၤဒု ဝံအ့ၤလံယၤကဆိကမိၣ်လၢ အတၢ်မုၢ်လၢ် အသူအသၣ် သၣ်ထီၣ်ဝဲလံ. မ့ၢ်လၢအဝဲကဆိကမိၣ်လၢ တၢ်အိၣ်အသးတဖၣ် ကဂ့ၤထီၣ်က့ၤဝဲအဃိလီၤ. ဒီးကဆိကမိၣ်လီၤအသးလၢ တဘျီညါအံၤ စီၤအၤဃာ် ကဆီတလဲကွံာ်အတၢ်အိၣ်မူလီၤသၢၣ်. စီၤအၤဃာ် ထံၣ်ဘၣ်ဝဲတၢ်မၤအသးတဖၣ်လၢ ကစၢၢ်ကၢ်မ့ၤလးအလိၤအဃိ ဝံအ့ၤလံယၤ ကဆိကမိၣ်စ့ၢ်ကီးဝဲလၢ စီၤပၤအၤဃာ် ကပာ်တ့ၢ်ကွံာ်တၢ်ဘူၣ်ထီၣ်ဘါထီၣ် ဘဧၤလး, ဒီးကတြီဝဲအမါ နီၢ်ပၤမုၣ်အံၤစ့ဘ့ၤလး ဒ်သိးအသုတမၤနးမၤဖှီၣ် ယဟိဝၤယွၤ အခ့အပှၤလၢၤတဂ့ၤအဂီၢ်လီၤ.“ဝံအ့ၤလံယၤ ... ဃ့ၢ်ဝဲလၢစီၤအၤဃာ်အမဲာ်ညါ ဆူတၢ်လဲၤနုာ်လၢ ယံးစရ့လးလီၤ”၄ ဒ်ပမုၢ်လၢ်ပာ်စၢၤအသိး မ့ၢ်ဟဲကဲထီၣ်အသးသပှၢ်ကတၢၢ်န့ၣ် ပကဆိကမိၣ်လၢ ခါဆူညါန့ၣ်ပတၢ်အိၣ်မူ ကဂ့ၤထီၣ်က့ၤ ဒီးပတၢ်ကီတၢ်ခဲတဖၣ် ကလီၤမၢ်ကွံာ်ဝဲကယီကယီလီၤ. ဝံအ့ၤလံယၤ မ့ၢ်ဆိကမိၣ်ဝဲဒ်အံၤန့ၣ် တမ့ၢ်တၢ်လၢအလီၤတိၢ်လီၤဆီဘၣ်. မ့ၢ်လၢ “စီၤအ့ၤလံယၤမ့ၢ်ပှၤကညီ, ဒ်ပဝဲအသိး” လီၤ. (ယၤ. ၅:၁၇) ဘၣ်ဆၣ် ဝံအ့ၤလံယၤ အတၢ်ကီတၢ်ခဲန့ၣ် တကတၢၢ်ကွံာ်ဒံးဘၣ်. ဆူမဲာ်ညါ စှၤနၣ်ရံၣ်အတီၢ်ပူၤန့ၣ် အဝဲကကွၢ်ဆၢၣ်မဲာ်ဘၣ်ဝဲ တၢ်ပျံၤတၢ်ဖုးဖးဒိၣ် ဒီးအသးဂံၢ်ဘါကလီၤစၢ်ဝဲ တုၤလၢအဝဲကအဲၣ်ဒိးသံဝဲလီၤ. ဘၣ်မနုၤအဃိ အဝဲတူၢ်ဘၣ်ဝဲဒ်န့ၣ်လဲၣ်. ဒီးဒ်သိးဝံတဂၤအံၤ ကအိၣ်က့ၤဒီးတၢ်သးဒူ ဒီးအတၢ်နာ်ကဂၢၢ်ကျၢၤထီၣ်က့ၤအဂီၢ် ယဟိဝၤယွၤ ကမၤစၢၤအီၤလၢကျဲဒ်လဲၣ်န့ၣ် ပကသမံသမိးကွၢ်တၢ်ဂ့ၢ်တဖၣ်အံၤလီၤ.၅. တၢ်မၤအသးလၢ ကစၢၢ်ကၢ်မ့ၤလးအလိၤ ဝံၤအလီၢ်ခံ မ့ၢ်စီၤအၤဃာ်ဟံးန့ၢ်တၢ်မၤလိဒီး ပာ်ဖျါထီၣ် တၢ်ပာ်ကဲယဟိဝၤယွၤဧါ, ပသ့ၣ်ညါဘၣ်ဒ်လဲၣ်.၅ ဖဲစီၤပၤအၤဃာ် က့ၤတုၤလၢ ဝ့ၢ်ယံးစရ့လးအနီပူၤအခါ မ့ၢ်အဝဲပီၢ်ယၢ်လီၤက့ၤအသးစ့ၢ်ကီးဧါ. ပဖးဘၣ်လၢ– “စီၤအၤဃာ်စံးဘၣ် နီၢ်အံၤစ့ဘ့ၤလးလၢ ကယဲၢ်တၢ်လၢစီၤအ့ၤလံယၤမၤဝဲ, ဒီးကယဲၢ်တၢ်ဘၣ်ဃးဒီး အမၤသံဝံခဲလၢာ်လၢနး” န့ၣ်လီၤ. (၁ စီၤ. ၁၉:၁) ပာ်သူၣ်ပာ်သးလၢ ဖဲအဝဲတဲဘၣ်အမါ နီၢ်အံၤစ့ဘ့ၤလး တၢ်ဂ့ၢ်လၢအဟဲကဲထီၣ်အသးအခါ အဝဲတတဲဖျါထီၣ်ဝဲ ယဟိဝၤယွၤအဂ့ၢ်နီတစဲးဘၣ်. တၢ်လီၤလးလၢအဟဲကဲထီၣ်ဝဲန့ၣ် စီၤအၤဃာ်တဲဝဲလၢ “စီၤအ့ၤလံယၤမၤ” အိၣ်ထီၣ်ဝဲလီၤ. လၢတၢ်န့ၣ်အဃိ ပသ့ၣ်ညါဘၣ်လီၤတံၢ်လီၤဆဲးလၢ စီၤအၤဃာ် တဟံးန့ၢ်တၢ်မၤလိဒီး တပာ်ဖျါထီၣ်တၢ်ပာ်ကဲ ယဟိဝၤယွၤဘၣ်. မ့မ့ၢ်အမါလၢအသူၣ်အၢသးသီတဂၤအံၤန့ၣ် ကမၤဝဲတၢ်မနုၤလဲၣ်. ၆. နီၢ်အံၤစ့ဘ့ၤလး ဆှၢလီၤတၢ်ကစီၣ်မနုၤလၢ ဝံအ့ၤလံယၤအအိၣ်လဲၣ်, ဒီးတၢ်ကစီၣ်အံၤန့ၣ် အဲၣ်ဒိးစံးဝဲတၢ်မနုၤလဲၣ်.၆ နီၢ်အံၤစ့ဘ့ၤလး အသးပိၢ်မုၢ်ပိၢ်ဖးထီၣ်ဝဲနးမးလီၤ. ခီဖျိလၢအသးပှံၢ်ထီၣ်တၢ်အဃိ အဝဲမၢလီၤအခ့အပှၤ ဒ်သိးကလဲၤဆူဝံအ့ၤလံယၤအအိၣ် ဒီးတဲဘၣ်အီၤလၢ– “ယမ့ၢ်တမၤဘၣ်တၢ်တမံၤဃီဆူနၤ ဒ်နမၤတ့ၢ်ဘဧၤလးအဝံတဖၣ်အသိးန့ၣ်ဘၣ် ဒီးခဲမုၢ်ဆ့ၣ်တုၤတၢ်ဆၢကတီၢ်ဒ်အံၤန့ၣ်မ်ကစၢ်တဖၣ် မၤသံကွံာ်ယၤန့ၣ်တက့ၢ်.” (၁ စီၤပၤ. ၁၉:၂, ခ့ခါစှီၤကျိာ်) နီၢ်အံၤစ့ဘ့ၤလးအတၢ်ကတိၤအံၤ မ့ၢ်တၢ်လၢအလီၤပျံၤလီၤဖုး သပှၢ်ကတၢၢ်န့ၣ်လီၤ. မ့ၢ်လၢနီၢ်အံၤစ့ဘ့ၤလး ပာ်လီၤအသးဂၢၢ်ဂၢၢ်ကျၢၤကျၢၤ လၢကမၤသံ ဝံအ့ၤလံယၤအဃိလီၤ. နီၢ်အံၤစ့ဘ့ၤလး အၢၣ်လီၤဝဲလၢ ခဲမုၢ်ဆ့ၣ်ယမ့ၢ်တမၤသံဘၣ် ဝံအ့ၤလံယၤန့ၣ် ယကြၢးသံလီၤ. အဝဲမၤဝဲဒ်အံၤန့ၣ် မ့ၢ်လၢအဝဲအဲၣ်ဒိး ဟ့ၣ်ကၣ်က့ၤတၢ်လၢ ဘဧၤလးအဝံတဖၣ်အဂီၢ်လီၤ. ထံၣ်ကမှံကွၢ်, ဖဲတၢ်စူၤဒီးကလံၤဟဲအူတၢ်အနၤန့ၣ် ဝံအ့ၤလံယၤမံဝဲလၢ တၢ်လီၢ်တတီၤတီၤ လၢဝ့ၢ်ယံးစရ့လးအပူၤန့ၣ်တက့ၢ်. ဒီးလၢတၢ်တပာ်သူၣ်ပာ်သးအပူၤ နီၢ်အံၤစ့ဘ့ၤလး အခ့အပှၤဟဲကိးပၢၢ်ထီၣ်အီၤ ဒီးဖဲအဝဲတဲဘၣ်အီၤတၢ်ကတိၤလၢ အလီၤပျံၤလီၤဖုးအံၤအခါ ဝံအ့ၤလံယၤ အသးကမၤအသးဒ်လဲၣ်.၇. ဖဲဝံအ့ၤလံယၤ နၢ်ဟူဘၣ်ဝဲနီၢ်အံၤစ့ဘ့ၤလး အတၢ်ကတိၤလၢ အလီၤပျံၤလီၤဖုးအခါ အသးမၤအသးဒ်လဲၣ်, ဒီးဝံအ့ၤလံယၤ မၤဝဲဒ်လဲၣ်.၇ ဝံအ့ၤလံယၤ မ့ၢ်မုၢ်လၢ်ပာ်စၢၤဝဲလၢ ဘဧၤလးအတၢ်ဘူၣ်တၢ်ဘါ ကလီၤမၢ်ကွံာ်ဝဲသနာ်က့ ခဲအံၤ အဝဲသ့ၣ်ညါဝဲလၢ အတၢ်မုၢ်လၢ်တပျာ်ဝဲလံ. နီၢ်အံၤစ့ဘ့ၤလး အခိၣ်ကိၤပှံၤလံကံ ဒီးတဟ့ၣ်ၡူအသးညီညီဘၣ်. အဝဲမၤသံဝဲ ကစၢ်ယွၤအဝံအါဂၤလံ ဒီးခဲအံၤန့ၣ် ကမၤသံဝဲဝံအ့ၤလံယၤန့ၣ်လီၤ. ခီဖျိလၢ နီၢ်အံၤစ့ဘ့ၤလး အတၢ်ကတိၤအံၤအဃိ ဝံအ့ၤလံယၤအသးကမၤအသးဒ်လဲၣ်. လံာ်စီဆှံစံးဝဲလၢ– “စီၤအ့ၤလံယၤပျံၤတၢ်” န့ၣ်လီၤ. ဒီးဘၣ်သ့ၣ်သ့ၣ် ဝံအ့ၤလံယၤ ကဆိကမိၣ်ဝဲလၢ နီၢ်အံၤစ့ဘ့ၤလး ကမၤသံအီၤဆှုၣ်မဲာ်ကဲၤမဲာ်လီၤ. ဝံအ့ၤလံယၤ မ့ၢ်ဆိကမိၣ်ဝဲထဲ တၢ်ဂ့ၢ်တခါအံၤန့ၣ် အတၢ်သးဒူကလီၤစၢ်ဝဲလီၤ. ဒ်လဲၣ်ဂ့ၤဒ်လဲၣ်ဂ့ၤ လံာ်စီဆှံတဲဝဲလၢ အဝဲ “ဃ့ၢ်ပူၤဖျဲးလၢ အသးသမူအဂီၢ်လီၤ.”—၁ စီၤပၤ. ၁၈:၄; ၁၉:၃, ခ့ခါစှီၤကျိာ်.ပမ့ၢ်အဲၣ်ဒိးလၢ ပတၢ်သးဒူ ကဂၢၢ် ကျၢၤထီၣ်န့ၣ် ပတဘၣ်ဒုးလီၤထွံကွံာ် ပတၢ်ဆိကမိၣ်လၢ တၢ်ပျံၤတၢ်ဖုးဒီး တၢ်ဘၣ်ယိၣ်ဘၣ်ဘှီအပူၤဘၣ် ၈. (က)စီၤပ့းတရူး အတၢ်အိၣ်သးန့ၣ် လီၤဂာ်ဒီး ဝံအ့ၤလံယၤဒ်လဲၣ်. (ခ)ပမၤလိန့ၢ်တၢ်မၤလိလၢ ဝံအ့ၤလံယၤဒီးစီၤပ့းတရူးအအိၣ်ဒ်လဲၣ်.၈ လၢကစၢ်ယွၤ အခ့အပှၤအကျါ ပှၤလၢအတၢ်သးဒူလီၤမၢ်ကွံာ်ဝဲ ခီဖျိလၢတၢ်ပျံၤတၢ်ဖုးအဃိန့ၣ် တမ့ၢ်ထဲဝံအ့ၤလံယၤတဂၤဧိၤဘၣ်. လၢခံန့ၣ် တၢ်မၤအသးဒီး တၢ်မၢဖိပ့းတရူးဒ်န့ၣ်စ့ၢ်ကီးလီၤ. ဘၣ်တဘျီ ယ့ၣ်ၡူးမၤစၢၤ စီၤပ့းတရူးဒ်သိး ဟးဝဲလၢထံဖီခိၣ်ကသ့ဝဲအဂီၢ်လီၤ. ဘၣ်ဆၣ် ဖဲစီၤပ့းတရူး “ထံၣ်ကလံၤဆူၣ်ဆူၣ်ကလဲာ်” အခါအဝဲသူၣ်ပျံၤသးဖုးတၢ်လီၤ. ခီဖျိလၢအဝဲပျံၤတၢ်အဃိ အတၢ်သးဒူလီၤမၢ်ကွံာ်ဝဲ ဒီးစးထီၣ်လီၤဘျၢဝဲလၢ ထံဖီလာ်တဘျီဃီလီၤ. (ဖး မးသဲ ၁၄:၃၀ တက့ၢ်.) ပဟံးန့ၢ်တၢ်မၤလိလၢ ဝံအ့ၤလံယၤ ဒီးစီၤပ့းတရူးအဒိအတဲာ် သ့ဝဲလီၤ. ပမ့ၢ်အဲၣ်ဒိးပၢၤဃာ် ပတၢ်သးဒူန့ၣ် ပတဘၣ်ဆိကမိၣ် ထဲတၢ်ဘၣ်ယိၣ်ဘၣ်ဘှီတဖၣ် လၢအကဲထီၣ်တၢ်လီၤပျံၤလီၤဖုးလၢပဂီၢ်ဘၣ်. ထီဘိန့ၣ် ပကဘၣ်သ့ၣ်နီၣ်ထီၣ်လၢ ယဟိဝၤယွၤ မ့ၢ်ပတၢ်မုၢ်လၢ်ဒီး ပဂံၢ်ပဘါန့ၣ်လီၤ.၉. ဖဲဝံအ့ၤလံယၤ ဃ့ၢ်ကွံာ်ဝဲလၢအယံၤအခါ အဝဲကတူၢ်ဘၣ်တၢ်ဒ်လဲၣ်န့ၣ် တဲဖျါထီၣ်တက့ၢ်.၉ ဝံအ့ၤလံယၤ ပျံၤတၢ်ဒိၣ်မးအဃိ အဝဲဃ့ၢ်ယံၤဝဲဒီး ဝ့ၢ်ယံးစရ့လး ၉၅ မံးလာ်န့ၣ်လီၤ. အဝဲလဲၤဃ့ၢ်ဝဲတုၤလၢ ဝ့ၢ်ဘ့ၢ်ၡဘၤ လၢအိၣ်လၢမုၢ်နုာ်ကလံၤထံးတခီ ဒီးဝ့ၢ်အဝဲအံၤ အိၣ်ဘူးဝဲဒီးယူဒၤအကီၢ်ဆၢ လၢကလံၤထံးတခီန့ၣ်လီၤ. ဝံအ့ၤလံယၤ ပာ်တ့ၢ်ဝဲအခ့အပှၤ လၢဝ့ၢ်ဘ့ၢ်ၡဘၤအပူၤ ဒီးအဝဲလဲၤဝဲဆူ ပှၢ်မုၢ်ကနၢအပူၤထဲတဂၤဧိၤလီၤ. ဒီးလံာ်စီဆှံတဲဝဲလၢအဝဲဟးဝဲလၢ ပှၢ်မုၢ်ကနၢပူၤ “တနံၤကျဲ” န့ၣ်လီၤ. လၢတၢ်န့ၣ်အဃိ ပထံၣ်ကမှံကွၢ်သ့လၢ ဝံအ့ၤလံယၤ ကစးထီၣ်လဲၤတၢ်ဂီၤဂီၤ ဒီးတစိာ်ဝဲတၢ်အီၣ်တၢ်အီနီတမံၤဘၣ်. ဝံအ့ၤလံယၤ တကနၣ်ဃုာ်တၢ်နီတမံၤဘၣ်ဒီး ဃ့ၢ်မုၢ်ဃ့ၢ်ဖျိးကွံာ်ဝဲလၢအယံၤလီၤ. အဝဲလဲၤတၢ်လၢ တၢ်ကိၢ်ကျါဒီတနံၤကျၢၤလီၤ. တုၤလီၤလၢဟါလီၤခီန့ၣ် ဝံအ့ၤလံယၤအဂံၢ်အဘါ ထီၣ်တဲာ်ဝဲလီၤ. လၢတၢ်န့ၣ်အဃိ အဝဲဆ့ၣ်နီၤဝဲလၢ သ့ၣ်အဖီလာ် လၢပှၢ်မုၢ်ကနၢပူၤန့ၣ်လီၤ.—၁ စီၤပၤ. ၁၉:၄, ခ့ခါစှီၤကျိာ်.၁၀,၁၁. (က)ဝံအ့ၤလံယၤ အတၢ်ထုကဖၣ်န့ၣ် အခီပညီအိၣ်ဝဲဒ်လဲၣ်. (ခ)တဲဖျါထီၣ်လံာ်စီဆှံအဆၢလၢ အပာ်ဖျါထီၣ်ယွၤအခ့အပှၤ, ပိာ်မုၣ်ဒီးပိာ်ခွါတနီၤ လၢအသးဂံၢ်ဘါလီၤစၢ်ဝဲ အဂ့ၢ်တက့ၢ်.၁၀ မ့ၢ်လၢဝံအ့ၤလံယၤ သူၣ်လီၤဘှံးသးလီၤဘှါလၢာ်လၢာ်ဆ့ဆ့အဃိ အဝဲဃ့ထုကဖၣ်ဝဲလၢ ကသံဝဲအဂီၢ်လီၤ. အဝဲတဲဝဲလၢ– “ယတဂ့ၤအါန့ၢ်စ့ၢ်ကီး ယမိၢ်ပၢ်ဖံဖုလၢပျၢၤတဖၣ်ဘၣ်.” ဝံအ့ၤလံယၤ သ့ၣ်ညါဝဲလၢအဖံအဖုတဖၣ် သံဒီးကဲထီၣ်ဝဲဟီၣ်ခိၣ်ကမူၣ်လံအဃိ အဝဲသ့ၣ်မၤစၢၤပှၤဂၤ တသ့နီတဂၤလၢၤဘၣ်. (စံၣ်. ၉:၁၀) ခဲအံၤဝံအ့ၤလံယၤ တူၢ်ဘၣ်ဝဲဒ်န့ၣ်အသိးလီၤ. အဝဲတူၢ်ဘၣ်လၢ အတၢ်အိၣ်မူန့ၣ် အဘျုးတအိၣ်လၢၤဘၣ်. လၢတၢ်န့ၣ်အဃိ အဝဲကိးပသူထီၣ်ဝဲလၢ– “တၢ်အံၤနးဒိၣ်မး” န့ၣ်လီၤ.၁၁ ကစၢ်ယွၤအခ့အပှၤ လၢအတီအလိၤတဖၣ် အသးဂံၢ်ဘါမ့ၢ်လီၤစၢ်ဝဲထဲလဲၣ် ဘၣ်ဆၣ် တမ့ၢ်တၢ်လၢအလီၤကမၢကမၣ်ဝဲဘၣ်. လံာ်စီဆှံပာ်ဖျါထီၣ်န့ၢ်ပှၤ ပိာ်မုၣ်ပိာ်ခွါလၢအတီအလိၤအါဂၤလၢ အသးဂံၢ်ဘါလီၤစၢ် တုၤဒၣ်လဲာ်အဝဲသ့ၣ် အဲၣ်ဒိးသံဝဲလီၤ. လၢပှၤသ့ၣ်တဖၣ်အံၤအကျါန့ၣ် ပၣ်ဃုာ်ဒီး နီၢ်ရံးဘကၤ, စီၤယၤကိာ်, စီၤမိၤၡ့ဒီးစီၤယိၤဘးန့ၣ်လီၤ.—၁ မိၤ. ၂၅:၂၂; ၃၇:၃၅; ၄ မိၤ. ၁၁:၁၃-၁၅; ယိၤဘး ၁၄:၁၃.၁၂. ဖဲနသးလီၤဘှံးလီၤဘှါအခါ နကွၢ်လိမၤဒိး ဝံအ့ၤလံယၤသ့ဝဲလၢကျဲဒ်လဲၣ်.၁၂ မုၢ်မဆါတနံၤအံၤ ပအိၣ်မူဘၣ်လၢ “အဆၢအကတီၢ်လၢ အကီအခဲ” လီၤ. လၢတၢ်န့ၣ်အဃိ ပမ့ၢ်ထံၣ်ဘၣ်လၢ ပှၤအါဂၤ ဃုာ်ဒီးယွၤအခ့အပှၤလၢအတီအလိၤတဖၣ်ဒၣ်လဲာ် အသးဂံၢ်ဘါလီၤစၢ်ဝဲန့ၣ် တမ့ၢ်တၢ်လၢအလီၤကမၢကမၣ်ဝဲဘၣ်. (၂ တံၤ. ၃:၁) ဒီးနမ့ၢ်တူၢ်ဘၣ်လၢ နသးလီၤဘှံးလီၤဘှါန့ၣ် ပာ်ဖျါထီၣ်နတၢ်တူၢ်ဘၣ်လၢ ကစၢ်ယွၤအအိၣ် ဒ်ဝံအ့ၤလံယၤအသိးတက့ၢ်. ခီဖျိလၢ ယဟိဝၤယွၤမ့ၢ် “တၢ်မၤမုာ်ခဲလၢာ်အကစၢ်” အဃိလီၤ. (ဖး ၂ ကရံၣ်သူး ၁:၃, ၄ တက့ၢ်.) မ့ၢ်ယဟိဝၤယွၤ မၤမုာ်ထီၣ်က့ၤ ဝံအ့ၤလံယၤအသးဧါ.၁၃,၁၄. (က)ခီဖျိလၢ မူခိၣ်ကလူးန့ၣ် ယဟိဝၤယွၤ ပာ်ဖျါထီၣ်တၢ်အဲၣ်လၢ ဝံအ့ၤလံယၤ အဖီခိၣ်ဒ်လဲၣ်. (ခ)ယဟိဝၤယွၤ သ့ၣ်ညါပဂ့ၢ်ပကျိၤဂ့ၤဂ့ၤ ဒီးနၢ်ပၢၢ်ပတၢ်ဂံၢ်စၢ်ဘါစၢ်အဃိ ပဒိးန့ၢ်ဘၣ်တၢ်သူၣ်မံသးမုာ်ဒ်လဲၣ်.၁၃ ဖဲဝံအ့ၤလံယၤ ဃ့ကညးဝဲယဟိဝၤယွၤလၢ အကသံဝဲအဂီၢ်န့ၣ် ယဟိဝၤယွၤ ကကွၢ်လီၤတၢ်လၢဟီၣ်ခိၣ်ချၢ ဒီးထံၣ်ဘၣ်ဝဲအဝံလၢ အအဲၣ်ဘၣ်ဝဲတဂၤ မံနီၤဝဲလၢသ့ၣ်အခီၣ်ထံး လၢပှၢ်မုၢ်ကနၢအပူၤလီၤ. ဖဲန့ၣ်အဆၢကတီၢ် နဆိကမိၣ်လၢ ကစၢ်ယွၤကတူၢ်ဘၣ်ဝဲဒ်လဲၣ်. ဖဲဝံအ့ၤလံယၤ မံဘၣ်အသးအခါ ယဟိဝၤယွၤ ဆှၢလီၤဝဲမူခိၣ်ကလူး ဒီးကလူးထိးဘၣ်ဝံအ့ၤလံယၤ ကယီကယီ, ကိးပၢၢ်ထီၣ်အီၤ ဒီးစံးဘၣ်အီၤလၢ– “ဂဲၤဆၢထၢၣ်အီၣ်တၢ်တက့ၢ်.” ဝံအ့ၤလံယၤ ဂဲၤဆၢထၢၣ်အီၣ်ဝဲ ကိၣ်လၢအကိၢ်ကိၢ်လၢၤလၢၤဒီးထံလၢ မူခိၣ်ကလူးကတဲာ်ကတီၤပာ်ဝဲန့ၣ်လီၤ. မ့ၢ်အဝဲစံးဘျုးဝဲ မူခိၣ်ကလူးတဂၤန့ၣ်စ့ၢ်ကီးဧါ. လံာ်စီဆှံပာ်ဖျါထီၣ်န့ၢ်ပှၤထဲလၢ ဝံအ့ၤလံယၤ ဂဲၤဆၢထၢၣ်အီၣ်တၢ် ဝံၤဒီးမံကဒါက့ၤဝဲလီၤ. ဘၣ်သ့ၣ်သ့ၣ် ခီဖျိလၢ အသးလီၤဘှံးလီၤဘှါဝဲဒိၣ်မးအဃိ အဝဲတဲတၢ်တကဲလၢၤဘၣ်. ဒ်လဲၣ်ဂ့ၤဒ်လဲၣ်ဂ့ၤ မူခိၣ်ကလူးတဂၤအံၤ ကိးပၢၢ်ထီၣ်ဝံအ့ၤလံယၤ လၢအသီတဘျီန့ၣ် ဘၣ်သ့ၣ်သ့ၣ်ကဘၣ်ဖဲ မုၢ်ဆ့ၣ်ဝါထီၣ်လီၤ. ဒီးတဲဘၣ်အီၤလၢ “ဂဲၤဆၢထၢၣ်အီၣ်တၢ်တက့ၢ်.” တဘျီအံၤန့ၣ် မူခိၣ်ကလူးတဲစ့ၢ်ကီးလၢ “ကျဲဧိၤကပူၤဧိၤ ယံၤကဲၣ်ဆိးလၢနဂီၢ်လီၤ.”—၁စီၤပၤ. ၁၉:၅-၇.၁၄ ကစၢ်ယွၤ ဒုးသ့ၣ်ညါမူခိၣ်ကလူးလၢ ဝံအ့ၤလံယၤ ကဘၣ်လဲၤဝဲလၢ တၢ်လီၢ်ဖဲလဲၣ်န့ၣ်လီၤ. ဒုးသ့ၣ်ညါစ့ၢ်ကီးအီၤလၢ ဝံအ့ၤလံယၤလဲၤတၢ်လၢ အနီၢ်ကစၢ်အဂံၢ်အဘါ တသ့ဝဲဘၣ်. ပကဲထီၣ်ယဟိဝၤယွၤ အခ့အပှၤန့ၣ် ကဲထီၣ်တၢ်သူၣ်မံသးမုာ် လၢပဂီၢ်ဒိၣ်မးလီၤ. ခီဖျိလၢ ကစၢ်ယွၤသ့ၣ်ညါပဖီတၢၣ်တဖၣ် ဒီးနၢ်ပၢၢ်ဝဲ ပတၢ်ဂံၢ်စၢ်ဘါစၢ်အါန့ၢ်ဒံးပှၤအဃိလီၤ. (ဖး စံးထီၣ်ပတြၢၤ ၁၀၃:၁၃, ၁၄ တက့ၢ်.) တၢ်အီၣ်လၢ ဝံအ့ၤလံယၤ အီၣ်ဝဲန့ၣ်မၤစၢၤအီၤဒ်လဲၣ်.၁၅,၁၆. (က)တၢ်အီၣ်တၢ်အီလၢ ယဟိဝၤယွၤ ဒုးအီၣ်ဝံအ့ၤလံယၤန့ၣ် မၤဆူၣ်ထီၣ်အဂံၢ်အဘါထဲလဲၣ်. (ခ)ဘၣ်မနုၤအဃိ ပကြၢးစံးဘျုး ယဟိဝၤယွၤလၢ အကတဲာ်ကတီၤန့ၢ်ပှၤ နီၢ်သးအတၢ်အီၣ်တၢ်အီလဲၣ်.၁၅ ပဖးဘၣ်လၢ ဝံအ့ၤလံယၤ– “ဂဲၤဆၢထၢၣ်, ဒီးအီၣ်တၢ်ဒီးအီတၢ်, ဒီးလဲၤဝဲလၢတၢ်အီၣ်န့ၣ် အဂံၢ်အဘါအနံၤလွံၢ်ဆံဒီးအနၤလွံၢ်ဆံ ပၢၢ်လၢကစၢ်အကစၢၢ်ဃိၤရ့းန့ၣ်လီၤ.” (၁ စီၤပၤ. ၁၉:၈) ဒ်စီၤမိၤၡ့ ဒီးယ့ၣ်ၡူးခရံာ်အသိး ဝံအ့ၤလံယၤစ့ၢ်ကီး တအီၣ်ဘၣ်တၢ်အနံၤ ၄၀ အနၤ ၄၀ န့ၣ်လီၤ. (၂ မိၤ. ၃၄:၂၈; လူၤကၣ် ၄:၁, ၂) တၢ်အီၣ်လၢဝံအ့ၤလံယၤ အီၣ်ဝဲန့ၣ်တမၤလီၤမၢ်ကွံာ် အတၢ်ကီတၢ်ခဲခဲလၢာ်ဘၣ်. လၢတၢ်န့ၣ်အလီၢ် မၤဆူၣ်ထီၣ်ဝဲအဂံၢ်အဘါ ဒ်သိးအဝဲလဲၤတၢ်ဆူညါ ကကဲဝဲအဂီၢ်လီၤ. ဆိကမိၣ်ကွၢ်မီၣ် တနံၤဘၣ်တနံၤန့ၣ် ပိာ်ခွါလၢအသးပှၢ်တဂၤအံၤ ကဘၣ်လဲၤခီဂာ်ဝဲ ပှၢ်မုၢ်ကနၢလၢ အပှဲၤဝဲဒီးတၢ်ကီတၢ်ခဲ တုၤလၢအပှဲၤထီၣ်အနံၤလွံၢ်ဆံန့ၣ်လီၤ.၁၆ ယဟိဝၤယွၤ တမၤတၢ်လီၤလးလၢ ကဒုးအီၣ်ဒုးအီဝဲအခ့အပှၤလၢ မုၢ်မဆါတနံၤအံၤ ဒ်ဝံအ့ၤလံယၤအသိးဘၣ်. ဘၣ်ဆၣ် ကစၢ်ယွၤ ကတဲာ်ကတီၤန့ၢ်ပှၤ တၢ်အီၣ်လၢအဂ့ၤန့ၢ်ဒံး နီၢ်ခိအတၢ်အီၣ်န့ၣ်လီၤ. ကစၢ်ယွၤ ဟ့ၣ်လီၤအခ့အပှၤ နီၢ်သးအတၢ်အီၣ်လၢလၢပှဲၤပှဲၤ ဒ်သိးပတၢ်ရ့လိာ်သးဒီးအီၤ ကဂၢၢ်ကျၢၤဝဲအဂီၢ်လီၤ. (မး. ၄:၄) ပမ့ၢ်ဃုသ့ၣ်ညါ ကစၢ်ယွၤအဂ့ၢ်အကျိၤ ခီဖျိလၢ လံာ်စီဆှံဒီးလံာ်လဲၢ်လၢ ဘၣ်တၢ်ထုးထီၣ်ရၤလီၤအီၤတဖၣ်န့ၣ် လီၤဂာ်လၢပအီၣ်တၢ်အီတၢ် ဒ်သိးပသးဂံၢ်ဘါကဆူၣ်ထီၣ် ဒီးပမၤကစၢ်ယွၤအတၢ်မၤ ကကဲဝဲထီဘိအဂီၢ်လီၤ. ပမ့ၢ်အီၣ်နီၢ်သးအတၢ်အီၣ် သနာ်က့ ပတၢ်ကီတၢ်ခဲတလီၤမၢ်ကွံာ်ဝဲခဲလၢာ်ဘၣ်. ဘၣ်ဆၣ် ကမၤစၢၤပှၤဒ်သိး ပတူၢ်တၢ်ခီၣ်တၢ်ကကဲအဂီၢ်န့ၣ်လီၤ. တကးဒံးဘၣ် ပအီၣ်နီၢ်သးအတၢ်အီၣ်န့ၣ် ကမၤစၢၤပှၤဒ်သိး ပကဒိးန့ၢ်ဘၣ် “တၢ်မူအထူအယိာ်” အဂီၢ်လီၤ.—ယိၤဟၣ် ၁၇:၃.၁၇. ဝံအ့ၤလံယၤ လဲၤဝဲဆူတၢ်လီၢ်ဖဲလဲၣ်, ဒီးဖဲတၢ်လီၢ်အဝဲန့ၣ် တၢ်မၤတ့ၢ်အသးဒ်လဲၣ်.၁၇ ဝံအ့ၤလံယၤ ဟးဝဲတၢ်ဒ့ၣ်စၢၤယံၤဝဲ ၂၀၀ မံးလာ်ဒီးလဲၤတုၤဝဲဆူ ကစၢၢ်ဃိၤရ့းန့ၣ်လီၤ. ဖဲန့ၣ်န့ၣ် အဝဲလဲၤအိၣ်သဒၢဝဲလၢ လ့ကအိအပူၤန့ၣ်လီၤ. ပှၤအံၣ်စရ့လးဖိ အတၢ်စံၣ်စိၤတဲစိၤပာ်ဖျါထီၣ်ဝဲလၢ တၢ်မၤအသးလၢအရ့ဒိၣ် ကဲထီၣ်အသးလၢ ကစၢၢ်တဖျၢၣ်အံၤအလိၤန့ၣ်လီၤ. လၢပျၢၤန့ၣ် ယဟိဝၤယွၤ ဒုးကဲၤထီၣ်ဝဲမ့ၣ်အူ လၢသ့ၣ်တၤဆှုၣ်အလိၤ ဒီးလီၣ်ဖျါထီၣ်အသးလၢ စီၤမိၤၡ့အမဲာ်ညါ ခီဖျိလၢ မူခိၣ်ကလူးတဂၤန့ၣ်လီၤ. တကးဒံးဘၣ် လၢကစၢၢ်တဖျၢၣ်အံၤအလိၤန့ၣ် ကစၢ်ယွၤဒုးအိၣ်ထီၣ်ဝဲ တၢ်သိၣ်တၢ်သီလၢ ပှၤအံၣ်စရ့လးဖိအဂီၢ်စ့ၢ်ကီးလီၤ.၁၈,၁၉. (က)ယဟိဝၤယွၤ အမူခိၣ်ကလူး သံကွၢ်ဝံအ့ၤလံယၤ လၢတၢ်သံကွၢ်မနုၤလဲၣ်, ဒီးအဝဲစံးဆၢက့ၤအီၤဒ်လဲၣ်. (ခ)တၢ်ဂ့ၢ်သၢမံၤလၢ အမၤစၢ်လီၤဝံအ့ၤလံယၤ အသးန့ၣ်မ့ၢ်မနုၤလဲၣ်.၁၈ ဖဲဝံအ့ၤလံယၤ အိၣ်လၢကစၢၢ်ဃိၤရ့း အလ့ကအိပူၤအခါ “ယွၤအကလုၢ်” ဟဲဘၣ်အီၤလီၤ. ဖျါလၢယဟိဝၤယွၤ ဆှၢလီၤမူခိၣ်ကလူးတဂၤ ဆူအအိၣ်ဒီးစံးဘၣ်အီၤလၢ– “တၢ်ဘၣ်ဃးဒီးနၤဖဲအံၤ အိၣ်မနုၤလဲၣ်, စီၤအ့ၤလံယၤဧၢ.” ဘၣ်သ့ၣ်သ့ၣ် မူခိၣ်ကလူး ကသံကွၢ်အီၤတၢ်သံကွၢ် လၢအကလုၢ်ကပုာ်လုးကဖီလီအဃိ ကထိၣ်ဟူးထိၣ်ဂဲၤထီၣ် ဝံအ့ၤလံယၤအသးလၢ ကတဲဖျါထီၣ်ဝဲ အတၢ်တူၢ်ဘၣ်န့ၣ်လီၤ. ဖဲန့ၣ်အခါ ဝံအ့ၤလံယၤ တဲဖျါထီၣ်အတၢ်တူၢ်ဘၣ်ပျီပျီန့ၣ်လီၤ. အဝဲစံးဝဲလၢ– “ယသးဆူၣ်လၢယွၤ တၢ်သုးမုၢ်အကစၢ်အဂီၢ် ဆူၣ်ဆူၣ်ကလဲာ်လီၤ. အဂ့ၢ်ဒ်အံၤ, ပှၤအံၣ်စရ့လးဖိလဲၤသဒၣ် နတၢ်အၢၣ်လီၤအီလီၤ, မၤလီၤပှီၢ်ကွံာ်နတၢ်လုၢ်လီၢ်, ဒီးမၤသံနဝံတဖၣ်လၢနး, ဒီးအိၣ်လီၤတဲာ်ထဲယၤတဂၤဧိၤလီၤ. ဒီးအဝဲသ့ၣ်တဖၣ်န့ၣ် ဃုယသးသမူဒ်သိး အကဟံးထီၣ်ကွံာ်အီၤလီၤ.” (၁စီၤပၤ. ၁၉:၉,၁၀) ဝံအ့ၤလံယၤ အတၢ်ကတိၤအံၤန့ၣ် ပာ်ဖျါထီၣ်န့ၢ်ပှၤ တၢ်ဂ့ၢ်အစှၤကတၢၢ်သၢထံၣ်လၢ ဘၣ်မနုၤအဃိ အသးဂံၢ်ဘါလီၤစၢ်ဝဲလဲၣ်.၁၉ အဆိကတၢၢ်တမံၤန့ၣ် ဝံအ့ၤလံယၤ တူၢ်ဘၣ်ဝဲလၢ အတၢ်ဖံးတၢ်မၤလၢအမၤတ့ၢ်ဝဲ လၢအပူၤကွံာ်န့ၣ် အဘျုးတအိၣ်ဝဲနီတမံၤဘၣ်. ဝံအ့ၤလံယၤ မၤယွၤအတၢ်မၤလၢတၢ် “သးဆူၣ်” အပူၤအိၣ်လံအနံၣ်အါမးလံ, တကးဒံးဘၣ် အဝဲပာ်ဒိၣ်ဝဲကစၢ်ယွၤ အမံၤလၢအစီဆှံ ဒီးတၢ်ဘူၣ်တၢ်ဘါလၢ အမ့ၢ်အတီအါန့ၢ်ဒံးတၢ်အဂၤခဲလၢာ်န့ၣ်လီၤ. ဘၣ်ဆၣ် တၢ်အိၣ်သးတဖၣ် တဂ့ၤထီၣ်ဝဲအမဲာ်ညါ နးဒိၣ်န့ၢ်ဒံးအလီၢ်န့ၣ်လီၤ. ပှၤအံၣ်စရ့လးဖိတဖၣ် အတၢ်နာ်တအိၣ်ဒံးဘၣ်, ပူထီၣ်တၢ် ဒီးတကတီၢ်ဃီန့ၣ် တၢ်ဘူၣ်တၢ်ဘါလၢအကမၣ် ရၤလီၤအသးအါန့ၢ်ဒံးလၢညါလီၤ. ခံမံၤတမံၤန့ၣ် ဝံအ့ၤလံယၤ တဲဝဲလၢယ “အိၣ်လီၤတဲာ်ထဲယၤတဂၤဧိၤလီၤ.” ဝံအ့ၤလံယၤအတၢ်ကတိၤအံၤ ပာ်ဖျါထီၣ်ဝဲလၢ အဝဲတူၢ်ဘၣ်ဝဲလၢ အမ့ၢ်ပှၤထဲတဂၤဧိၤလၢအမၤဝဲ ယဟိဝၤယွၤအတၢ်မၤလၢ ပှၤအံၣ်စရ့လးဖိအကျါန့ၣ်လီၤ. သၢမံၤတမံၤန့ၣ် ဝံအ့ၤလံယၤ ပှဲၤဒီးတၢ်ပျံၤတၢ်ဖုးလီၤ. မ့ၢ်လၢဝံအဂၤတဖၣ် ဘၣ်တၢ်မၤသံ အဝဲသ့ၣ်အါဂၤလံအဃိ အဝဲဆိကမိၣ်ဝဲလၢ ခဲအံၤဒုကဘၣ်က့ၤယၤလီၤဧါသၢၣ်. ဘၣ်သ့ၣ်သ့ၣ် အဝဲကတဲဖျါထီၣ် အတၢ်တူၢ်ဘၣ်ဒ်အံၤ ဆူကစၢ်ယွၤအအိၣ်န့ၣ် တညီဝဲလၢအဂီၢ်နီတစဲးဘၣ်. ဘၣ်ဆၣ်သနာ်က့ အဝဲတပာ်ခူသူၣ် အတၢ်တူၢ်ဘၣ်လၢ အတၢ်ပာ်ထီၣ်ထီအသးဒီး အတၢ်မဲာ်ဆှးအဃိဘၣ်. ခီဖျိလၢဝံအ့ၤလံယၤ ပာ်ဖျါထီၣ်အတၢ်တူၢ်ဘၣ်ဆူ ကစၢ်ယွၤအအိၣ် လၢာ်လၢာ်ဆ့ဆ့အဃိ ကဲထီၣ်တၢ်ဒိဂ့ၤတဲာ်ဘၣ်လၢ ပဝဲကိးဂၤဒဲးအဂီၢ်လီၤ.—စံး. ၆၂:၈.၂၀,၂၁. (က)ဖဲဝံအ့ၤလံယၤ ဆၢထၢၣ်လၢ လ့ကအိအခိၣ်ထိးအခါ အဝဲထံၣ်ဘၣ်ဝဲတၢ်မနုၤလဲၣ်န့ၣ် တဲဖျါထီၣ်တက့ၢ်. (ခ)ယဟိဝၤယွၤ ဒုးထံၣ်ဝံအ့ၤလံယၤလၢ န့ဆၢၣ်အတၢ်စိကမီၤတဖၣ်အဃိ အဝဲသ့ၣ်ညါထီၣ်ဝဲတၢ်မနုၤလဲၣ်.၂၀ ခီဖျိလၢ ဝံအ့ၤလံယၤ သူၣ်ကိၢ်သးဂီၤဒီးပျံၤတၢ်အဃိ ယဟိဝၤယွၤမၤစၢၤအီၤဒ်လဲၣ်. မူခိၣ်ကလူး တဲဘၣ်ဝံအ့ၤလံယၤလၢ လဲၤဂဲၤဆၢထၢၣ်လၢလ့ကအိအခိၣ်ထိးတက့ၢ်. တၢ်ကမၤအသးဒ်လဲၣ်န့ၣ် အဝဲမ့ၢ်တသ့ၣ်ညါ တၢ်ခိၣ်တၢ်ခံနီတမံၤဘၣ် သနာ်က့ အဝဲဒိကနၣ်ဝဲလီၤ. တကတီၢ်ဃီန့ၣ် ကလံၤမုၢ်ဖးဒိၣ်ဟဲအူထီၣ် သတူၢ်ကလာ်ဒီး သီၣ်လီၤသထြူးဝဲသကုၤဆးဒးန့ၣ်လီၤ. ဒီးခီဖျိလၢ ကလံၤမုၢ်အဂံၢ်ဆူၣ်ဝဲအဃိ ကစၢၢ်ဒီးလၢၢ်တဖၣ် ပိၢ်မုၢ်ပိၢ်ဖးထီၣ်ဝဲလီၤ. ထံၣ်ကမှံကွၢ်လၢ ဝံအ့ၤလံယၤ ယၤထီၣ်အစု, ဒီသဒၢအမဲာ်, ဒီးဖီၣ်ဃာ်အဆ့ကၤဖးထီ ဒ်သိးအသုတဒံပိာ်ထွဲကလံၤမုၢ်အခံတဂ့ၤအဂီၢ်တက့ၢ်. ဖဲတၢ်မၤအသးအံၤဝံၤအလီၢ်ခံ ဟီၣ်ခိၣ်ဟူးဝးထီၣ်ဝဲဆူၣ်ဆူၣ် လၢတၢ်လီၢ်သကုၤဆးဒးန့ၣ်လီၤ. လၢတၢ်န့ၣ်အဃိ အဝဲကဂုာ်ကျဲးစၢး ကၢၤဃာ်အသးဒ်သိး အသုတလီၤဃံၤတဂ့ၤအဂီၢ်လီၤ. လၢတၢ်တပာ်သူၣ်ပာ်သးအပူၤန့ၣ် မ့ၣ်အူဟဲဖျိးထီၣ်ဝဲ ဒီဒူၣ်ဒီထၢအဃိ ဝံအ့ၤလံယၤ သုးလီၤအသးဆူအလီၢ်ခံ ဒ်သိးမ့ၣ်အူတဟဲဘၣ်အီၤတဂ့ၤအဂီၢ်လီၤ.—၁ စီၤပၤ. ၁၉:၁၁, ၁၂.ယဟိဝၤယွၤ သူဝဲအစိအကမီၤ လၢအဒိၣ်အယိာ် ဒ်သိးကဒုးဆူၣ်ထီၣ် ဝံအ့ၤလံယၤအဂံၢ်အဘါ ဒီးမၤမုာ်ထီၣ်က့ၤအသးအဂီၢ်လီၤ၂၁ ဖဲတၢ်မၤအသးတဖၣ်အံၤ တခါစုာ်စုာ်ဝံၤအလီၢ်ခံ လံာ်စီဆှံဒုးသ့ၣ်နီၣ်ထီၣ်ပှၤလၢ ယဟိဝၤယွၤတအိၣ်လၢ န့ဆၢၣ်အတၢ်စိတၢ်ကမီၤသ့ၣ်တဖၣ်အံၤအကျါဘၣ်. ဝံအ့ၤလံယၤ သ့ၣ်ညါဝဲလၢ ယဟိဝၤယွၤ တလီၤဂာ်ဒ်သိးန့ဆၢၣ်အယွၤ လၢအမ့ၢ်ဘဧၤလးဘၣ်. ပှၤအါဂၤနာ်ဝဲလၢဘဧၤလး “ဒိးဝဲတၢ်အၢၣ်” ဒီးဒုးစူၤလီၤဝဲမူခိၣ်ထံလီၤ. ဘၣ်ဆၣ်သနာ်က့ န့ဆၢၣ် အတၢ်စိတၢ်ကမီၤခဲလၢာ် အဂံၢ်ခိၣ်သ့ၣ် မ့ၢ်ဝဲဒၣ်ယဟိဝၤယွၤလီၤ. ဒီးကစၢ်ယွၤအစိကမီၤဒိၣ်န့ၢ် အတၢ်ဘၣ်တ့စၢၢ်တလၢၢ်လီၤ. (၁ စီၤပၤ. ၈:၂၇) တၢ်မၤအသးလၢ ဝံအ့ၤလံယၤ ထံၣ်ဘၣ်ဝဲန့ၣ် ကဲထီၣ်တၢ်မၤစၢၤလၢအဂီၢ်ဒ်လဲၣ်. သ့ၣ်နီၣ်ထီၣ်က့ၤလၢ ဝံအ့ၤလံယၤ လဲၤဃ့ၢ်အိၣ်ခူသူၣ်အသးလၢ လ့ကအိပူၤမ့ၢ်လၢ အသူၣ်ပျံၤသးဖုးတၢ်ဒိၣ်မးအဃိလီၤ. ဘၣ်ဆၣ် ဒ်ယဟိဝၤယွၤ ပာ်ဖျါထီၣ်ဝဲအသိး အဝဲမ့ၢ်ကစၢ်လၢ အပၢၤဃာ်ဝဲန့ဆၢၣ်အတၢ်စိတၢ်ကမီၤသ့ဝဲလီၤ. လၢတၢ်န့ၣ်အဃိ ယဟိဝၤယွၤမ့ၢ်အိၣ်လၢဝံအ့ၤလံယၤ အအိၣ်တခီန့ၣ် တလိၣ်လၢ အဝဲပျံၤဝဲစီၤအၤဃာ် ဒီးနီၢ်အံၤစ့ဘ့ၤလးဘၣ်.—ဖး စံးထီၣ်ပတြၢၤ ၁၁၈:၆ တက့ၢ်.၂၂. (က)“တၢ်ကလုၢ်ကပုာ်လုးတထံၣ်” လၢဝံအ့ၤလံယၤ နၢ်ဟူဝဲန့ၣ် ဒုးနာ်န့ၢ်အီၤလၢ ယဟိဝၤယွၤပာ်လုၢ်ပာ်ပှ့ၤအီၤလၢကျဲဒ်လဲၣ်. (ခ)“တၢ်ကလုၢ်ကပုာ်လုး” အံၤဘၣ်သ့ၣ်သ့ၣ် ကမ့ၢ်မတၤတဂၤ အကလုၢ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.)၂၂ ဖဲမ့ၣ်အူဟဲဖျိးထီၣ် ဝံၤအလီၢ်ခံန့ၣ် တၢ်ခဲလၢာ်ဘှ့ၣ်ဘှီၣ်ဝဲလီၤ. ဒီးဝံအ့ၤလံယၤ နၢ်ဟူဝဲ “တၢ်ကလုၢ်ကပုာ်လုးတထံၣ် သီၣ်ထီၣ်ဝဲဒၣ်န့ၣ်လီၤ.” ခီဖျိလၢ တၢ်ကလုၢ်အံၤအဃိ အဝဲအိၣ်ဒီးတၢ်ခွဲးတၢ်ယာ်လၢ ကတဲဖျါထီၣ်ဝဲ အတၢ်တူၢ်ဘၣ် လၢအသီတဘျီလီၤ.* လၢတၢ်န့ၣ်အဃိ ဝံအ့ၤလံယၤ အတၢ်တူၢ်ဘၣ်ကကိညၢ်ထီၣ်ဝဲတစဲးဖိလီၤ. ဒီး “တၢ်ကလုၢ်ကပုာ်လုး” ဒုးနာ်န့ၢ်ဝံအ့ၤလံယၤလၢ ယဟိဝၤယွၤပာ်လုၢ်ပာ်ပှ့ၤအီၤအဃိ ကဲထီၣ်တၢ်ဟ့ၣ်ဂံၢ်ဟ့ၣ်ဘါ လၢအဂီၢ်ဒိၣ်မးလီၤ. ကစၢ်ယွၤ ဒုးနာ်န့ၢ်ဝံအ့ၤလံယၤလၢ ကျဲဒ်လဲၣ်. ကစၢ်ယွၤပာ်ဖျါထီၣ် အတၢ်တိာ်ပာ်လၢကမၤဟးဂီၤကွံာ်ဝဲ ဘဧၤလး အတၢ်ဘူၣ်တၢ်ဘါလၢ အံၣ်စရ့လးအထံလီၢ်ကီၢ်ပူၤလီၤ. လၢတၢ်န့ၣ်အဃိ တၢ်လၢဝံအ့ၤလံယၤ မၤတ့ၢ်ဝဲလၢအပူၤကွံာ်န့ၣ် တကဲထီၣ်တၢ်ကလီကလီဘၣ်. တကးဒံးဘၣ် ကစၢ်ယွၤပာ်ဖျါထီၣ်ဝဲလၢ ကဆဲးသူဝဲဝံအ့ၤလံယၤလီၤ. ကစၢ်ယွၤ ဆှၢလီၤက့ၤအီၤလၢအသီတဘျီဒီး တဲဘၣ်အီၤတၢ်လၢ အဝဲကဘၣ်မၤဝဲ လီၤတံၢ်လီၤဆဲးန့ၣ်လီၤ.—၁ စီၤပၤ. ၁၉:၁၂-၁၇, ခ့ခါစှီၤကျိာ်.၂၃. ဖဲဝံအ့ၤလံယၤ တူၢ်ဘၣ်ဝဲလၢအဝဲဘၣ်အိၣ်သယုၢ်သညိဝဲ ထဲတဂၤဧိၤအခါန့ၣ် ယဟိဝၤယွၤ မၤစၢၤအီၤဒ်လဲၣ်.၂၃ ဝံအ့ၤလံယၤ တူၢ်ဘၣ်ဝဲလၢအဝဲဘၣ် အိၣ်သယုၢ်သညိဝဲ ထဲတဂၤဧိၤအဃိ ယဟိဝၤယွၤ မၤစၢၤအီၤဒ်လဲၣ်. အဆိကတၢၢ်န့ၣ် ကစၢ်ယွၤမၢဝံအ့ၤလံယၤ လဲၤဒိးဖှူဝဲ စီၤအလံၤၡါ ဒ်သိးအကကဲထီၣ်က့ၤဝံလၢအလီၢ်လၢ ခါဆူညါအဂီၢ်လီၤ. ပှၤသးစၢ်လၢအမ့ၢ် စီၤအလံၤၡါတဂၤအံၤ ကဲထီၣ်ဝဲဝံအ့ၤလံယၤ အတံၤသကိး ဒီးအပှၤမၤစၢၤတၢ် တဘျုးနံၣ်ညါ. ခီဖျိလၢ ကစၢ်ယွၤဒုးအိၣ်ထီၣ် တၢ်ရဲၣ်တၢ်ကျဲၤဒ်အံၤအဃိ ကမၤမုာ်ထီၣ်ဝဲ ဝံအ့ၤလံယၤ အသူၣ်အသးဒိၣ်မးလီၤ. ခံခါတခါန့ၣ် ယဟိဝၤယွၤ ဒုးသ့ၣ်ညါအီၤတၢ်ကစီၣ်လၢ အလီၤသးခုတခါလၢ– “ယပာ်လီၤတဲာ်ပှၤနွံကထိ လၢအံၣ်စရ့လးအကျါလီၤ. ကယဲၢ်အခီၣ်လ့ၣ်ခိၣ်ခဲလၢာ် တချံးလီၤဘၣ်အသးလၢ ဘဧၤလးအမဲာ်ညါ, ဒီးကယဲၢ်အထးခိၣ်ခဲလၢာ် တနၢမူဘၣ်အီၤဘၣ်လီၤ.” (၁ စီၤပၤ. ၁၉:၁၈) ဝံအ့ၤလံယၤ တအိၣ်တ့ၢ်သယုၢ်သညိဝဲထဲတဂၤဧိၤ ဒ်အဆိကမိၣ်ဝဲအသိးဘၣ်. ဒီးအဝဲကဒိးန့ၢ်ဘၣ်တၢ်သူၣ်မံသးမုာ် မ့ၢ်လၢအနၢ်ဟူဘၣ်ဝဲလၢ ယွၤအခ့အပှၤလၢ အတဘူၣ်ထီၣ်ဘါထီၣ်ဝဲ ဘဧၤလးန့ၣ် အိၣ်ဒံးလၢအကထိလီၤ. ဖဲန့ၣ်အဆၢကတီၢ် တၢ်ဘူၣ်ထီၣ်ဘါထီၣ် လၢအကမၣ်အိၣ်ဝးတရံး အဝဲသ့ၣ်အဃိ ဝံအ့ၤလံယၤကဘၣ် ပာ်လီၤတၢ်ဒိဂ့ၤတဲာ်ဘၣ်လၢ အဝဲသ့ၣ်အဂီၢ်လီၤ. ဖဲဝံအ့ၤလံယၤ နၢ်ဟူဘၣ်ဝဲ “တၢ်ကလုၢ်ကပုာ်လုး” လၢအမ့ၢ်မူခိၣ်ကလူးတဂၤ တဲဘၣ်အီၤတၢ်ဂ့ၢ်တဖၣ်အံၤအခါ ကဲထီၣ်တၢ်ဂံၢ်တၢ်ဘါ လၢအဂီၢ်ဒိၣ်မးလီၤ.မုၢ်မဆါတနံၤအံၤ ပမ့ၢ်ပျဲ ကစၢ်ယွၤ အကလုၢ်ကထါ ဟံးစုနဲၣ်ကျဲပှၤန့ၣ် လံာ်စီဆှံကကဲထီၣ်ဒ် “တၢ်ကလုၢ်ကပုာ်လုး” လၢပဂီၢ်လီၤ၂၄,၂၅. (က)မုၢ်မဆါတနံၤအံၤ ပဒိကနၣ်ယဟိဝၤယွၤ အကလုၢ်လၢအမ့ၢ် “တၢ်ကလုၢ်ကပုာ်လုး” န့ၣ်ကသ့လၢကျဲဒ်လဲၣ်. (ခ)ဘၣ်မနုၤအဃိ ပနာ်သ့လၢဝံအ့ၤလံယၤ တူၢ်လိာ်ဝဲယဟိဝၤယွၤ အတၢ်မၤမုာ်ထီၣ်က့ၤအီၤလဲၣ်.၂၄ ဒ်ဝံအ့ၤလံယၤအသိး ဖဲပထံၣ်ဘၣ်န့ဆၢၣ် အတၢ်မၤအသးတဖၣ်အခါ ပကမၢကမၣ်ဒိၣ်မးလီၤ. တၢ်ဘၣ်တ့တဖၣ် ပာ်ဖျါထီၣ်က့ၤဝဲ ကစၢ်ယွၤအစိကမီၤန့ၣ်လီၤ. (ရိ. ၁:၂၀) ယဟိဝၤယွၤ သးအိၣ်သူဝဲအစိကမီၤ ဒ်သိးကမၤစၢၤအခ့အပှၤ လၢအတီဒီးအီၤအဂီၢ်န့ၣ်လီၤ. (၂ ကွဲး. ၁၆:၉) ဒ်လဲၣ်ဂ့ၤဒ်လဲၣ်ဂ့ၤ မုၢ်မဆါတနံၤအံၤ ကစၢ်ယွၤကတိၤတၢ်ဒီးပှၤ ခီဖျိလၢအကလုၢ်ကထါ ဒ်သိးပကသ့ၣ်ညါအဂ့ၢ်ဂ့ၤဂ့ၤအဂီၢ်လီၤ. (ဖး ယၡါယၤ ၃၀:၂၁ တက့ၢ်.) လံာ်စီဆှံန့ၣ်လီၤဂာ်ဒ် “တၢ်ကလုၢ်ကပုာ်လုး” လၢအတဲတၢ်ဒီးပှၤ ဒီးကစၢ်ယွၤသူဝဲလၢ အကဟံးစုနဲၣ်ကျဲပှၤ လၢမုၢ်မဆါတနံၤအံၤန့ၣ်လီၤ. ယဟိဝၤယွၤ သိၣ်က့ၤသီက့ၤပှၤ, ဒုးဆူၣ်ထီၣ်ပဂံၢ်ပဘါ, ဒီးပာ်ဖျါထီၣ်တၢ်အဲၣ် လၢပဖီခိၣ်ခီဖျိလၢ အကလုၢ်ကထါ လံာ်စီဆှံန့ၣ်လီၤ.၂၅ ဖဲယဟိဝၤယွၤ မၤမုာ်ထီၣ်က့ၤ ဝံအ့ၤလံယၤအသး လၢကစၢၢ်ဃိၤရ့းအလိၤအခါန့ၣ် မ့ၢ်အသးဂံၢ်ဘါဆူၣ်ထီၣ်က့ၤဧါ. အသးဂံၢ်ဘါ ဆူၣ်ထီၣ်က့ၤဝဲ သပှၢ်ကတၢၢ်လီၤ. တယံာ်တမီၢ်န့ၣ် ဝံအ့ၤလံယၤ က့ၤမၤကဒါက့ၤ ယွၤအတၢ်မၤလၢ တၢ်သူၣ်ဒူသးဒူအပူၤ ဒီးဟ့ၣ်ပလီၢ်ဝဲပှၤဂီၢ်မုၢ်တဖၣ် ဒ်သိးအသု တဘူၣ်ထီၣ်ဘါထီၣ်ဝဲ ယွၤလၢအကမၣ်တဖၣ်လၢၤတဂ့ၤအဂီၢ်လီၤ. ပမ့ၢ်တူၢ်လိာ် “တၢ်မၤမုာ်ဘၣ်ဃးဒီး တၢ်ကွဲးအသးတဖၣ်” လၢကစၢ်ယွၤအကလုၢ်ကထါ လံာ်စီဆှံအပူၤန့ၣ် မ့ၢ်ဒၣ်ပကွၢ်လိမၤဒိး ဝံအ့ၤလံယၤအတၢ်နာ်န့ၣ်လီၤ.—ရိ. ၁၅:၄.၁,၂. (က)ခီဖျိလၢ ဝံယိၤနါအတၢ်ကမၣ်အဃိ တၢ်ကဲထီၣ်အသးဒီး ပှၤကဘီဖိတဖၣ်ဒ်လဲၣ်. (ခ)ဝံယိၤနါ အတၢ်လဲၤခီဖျိအံၤ ကဲထီၣ်တၢ်မၤလိလၢပဂီၢ်ဒ်လဲၣ်.ဝံယိၤနါ ကနၣ်ဝဲဘျဲလံ. ကလံၤဟဲအူတၢ်ဆူၣ်ဆူၣ် သီၣ်ဝဲလီၤပျံၤလီၤဖုး, လပီဖးဒိၣ်ဟဲထူတလ့ၣ်ထီၣ်အသး တလိၣ်ဘၣ်တလိၣ်ဒီး မၤဘၣ်ထံးဝဲကဘီအကပၤ ဆူၣ်တလၢအဃိကဘီအသ့ၣ်ဘၣ် သီၣ်ဝဲခြူၤခြူၤခြဲးခြဲးလီၤ. ဘၣ်ဆၣ် တၢ်လၢအမၤဘၣ်ဒိ ဝံယိၤနါအသးအဒိၣ်ကတၢၢ်န့ၣ် အိၣ်ဒံးဝဲတခါလီၤ. အဝဲနၢ်ဟူဘၣ်ဝဲ ကဘီအခိၣ်ဒီးပှၤကဘီဖိတဖၣ် ကိးပသူကိးပသီထီၣ် မ့ၢ်လၢအဝဲသ့ၣ် ဂုာ်ကျဲးစၢးကၢၤဃာ်ဝဲ ကဘီဒ်သိးအသုတလီၤဘျၢတဂ့ၤအဂီၢ်လီၤ. ဝံယိၤနါ သ့ၣ်ညါဝဲလၢကဘီမ့ၢ်လီၤဘျၢန့ၣ် ပှၤကသံကိးဂၤဒဲးလီၤ. ဒီးအဝဲသ့ၣ်ညါစ့ၢ်ကီးဝဲလၢ ပှၤတဖၣ်အံၤ ကသံဝဲလၢအတၢ်ကမၣ်အဃိန့ၣ်လီၤ.၂ ဘၣ်မနုၤအဃိ ဝံယိၤနါထံၣ်ဘၣ်ဝဲ တၢ်ကီတၢ်ခဲ ထဲအံၤညါလဲၣ်. မ့ၢ်လၢအဝဲတဒိကနၣ် ယဟိဝၤယွၤအကလုၢ်အဃိလီၤ. အဝဲလဲၤတပျာ်လၢ ကျဲဒ်လဲၣ်. ဒီးမ့ၢ်အကျဲကတၢၢ်လံဧါ. ဘၣ်ဃးဒီးတၢ်သံကွၢ်တဖၣ်အံၤ အတၢ်စံးဆၢန့ၣ် ပကဒိးန့ၢ်ဘၣ်တၢ်မၤလိအါမးလီၤ. အဒိ ဝံယိၤနါ အတၢ်လဲၤခီဖျိန့ၣ် သိၣ်လိပှၤလၢ ပမ့မ့ၢ်ပှၤလၢအဒိၣ်တုာ်ခိၣ်ပှဲၤ လၢနီၢ်သးတခီဒၣ်လဲာ် ပဆၢတဲာ်တၢ်ကမၣ် သ့ဝဲစ့ၢ်ကီးလီၤ. ဒီးပဆၢတဲာ်တၢ်မ့ၢ်ကမၣ် သနာ်က့ ပဃၣ်လိၤထီၣ်က့ၤ ပသးသ့ဒ်လဲၣ်အဂ့ၢ်န့ၣ်လီၤ.၃–၅. (က)ဘၣ်ဃးဒီးဝံယိၤနါအဂ့ၢ်န့ၣ် ပှၤအါဂၤဆိကမိၣ်ဝဲဒ်လဲၣ်. (ခ)ဘၣ်ဃးဒီးဝံယိၤနါန့ၣ် ပသ့ၣ်ညါဘၣ် အတၢ်အိၣ်သးမနုၤလဲၣ်. (ကွၢ်တၢ်ဂ့ၢ်အဘျဲၣ်တက့ၢ်.) (ဂ)စီၤယိၤနါ ကဖံးတၢ်မၤတၢ်ဒ် ဝံတဂၤအသိးန့ၣ် ဘၣ်မနုၤအဃိ ကီဝဲလၢ အဂီၢ်လဲၣ်.၃ ပထံၣ်ဘၣ်လၢ မုၢ်မဆါတနံၤညါအံၤ ပှၤအါဂၤဃုထံၣ်ဝဲ ဝံယိၤနါ အတၢ်ကမၣ်တခီတၢၤလီၤ. အဝဲသ့ၣ် ကီၣ်ကးဝဲလၢဝံယိၤနါ မ့ၢ်ပှၤလၢအခိၣ်ကိၤဒီးအတၢ်ဒိကနၣ်တအိၣ်ဘၣ်. ဘၣ်ဆၣ်သနာ်က့ ဝံယိၤနါ အတၢ်ဂ့ၤတၢ်ဝါန့ၣ် အိၣ်ဝဲအါမးလီၤ. ဒီးပကြၢးသ့ၣ်နီၣ်ထီၣ်က့ၤလၢ ဝံယိၤနါန့ၣ် ဘၣ်တၢ်ဃုထၢထီၣ်အီၤလၢ အကဖံးတၢ်မၤတၢ် ဒ်ယဟိဝၤယွၤအဝံတဂၤလီၤ. လၢတၢ်န့ၣ်အဃိ ဝံယိၤနါ မ့တမ့ၢ် ပှၤလၢအအိၣ်ဒီးတၢ်နာ် ဒီးတၢ်သးတီန့ၣ် တမ့ၢ်လၢယဟိဝၤယွၤ ကဃုထၢအီၤဒီးဟ့ၣ်လီၤအီၤ မူဒါလၢအရ့ဒိၣ်အံၤဘၣ်.ဝံယိၤနါ အိၣ်ဒီးအတၢ်ဂံၢ်စၢ်ဘါစၢ် ဘၣ်ဆၣ် အတၢ်ဂ့ၤတၢ်ဝါ အိၣ်ဒံးဝဲစ့ၢ်ကီးလီၤ၄ ဘၣ်ဃးဒီးဝံယိၤနါ အဂ့ၢ်အကျိၤန့ၣ် လံာ်စီဆှံတပာ်ဖျါထီၣ်န့ၢ်ပှၤအါအါဘၣ်. (ဖး ၂ စီၤပၤ ၁၄:၂၅ တက့ၢ်.) ဘၣ်ဆၣ် ပသ့ၣ်ညါဘၣ်လၢ စီၤယိၤနါမ့ၢ်ပှၤကၤသးဃ့ဖ့ၢ်ဖိ ဒီးအတၢ်အိၣ်တၢ်ဆိးအလီၢ်အံၤ အိၣ်ယံၤဝဲဒီးဝ့ၢ်နစၤရ့း ခံမံးလာ်တဝာ်န့ၣ်လီၤ. တၢ်ဆၢကတီၢ်လဲၤပူၤကွံာ် အနံၣ် ၈၀၀ ဃၣ်ဃၣ်ဝံၤအလီၢ်ခံ ယ့ၣ်ၡူးဒိၣ်ထီၣ်ဝဲလၢ ဝ့ၢ်နစၤရ့းအပူၤလီၤ.* ဖဲစီၤပၤယၤရၤဘၣ် ၂ ဂၤတဂၤပၢဝဲပှၤအံၣ်စရ့လးဖိ အဒူၣ်တဆံအဆၢကတီၢ်န့ၣ် စီၤယိၤနါမၤတၢ်ဒ်ဝံတဂၤအသိးလီၤ. ဖဲစီၤယိၤနါ ဖံးတၢ်မၤတၢ်ဒ်ဝံအခါ ဝံအ့ၤလံယၤသံဝဲဖးယံာ်လံ. ဒီးစီၤအလံၤၡါစ့ၢ်ကီး သံဝဲဖဲစီၤပၤယၤရၤဘၣ် အပၢ်ပၢတၢ်အဆၢကတီၢ်န့ၣ်လီၤ. ယဟိဝၤယွၤ သူဝဲအဝံခံဂၤအံၤလၢ ကမၤဟးဂီၤကွံာ်ဝဲ ဘဧၤလးအတၢ်ဘူၣ်တၢ်ဘါ လၢာ်စီပျီ ဘၣ်ဆၣ် ပှၤအံၣ်စရ့လးဖိတဖၣ် သးအိၣ်လဲၤပိာ်ကျဲလၢအကမၣ်ဒံးလီၤ. ခဲအံၤပှၤအံၣ်စရ့လးဖိတဖၣ် အိၣ်ဝဲလၢစီၤပၤလၢအ “မၤတၢ်အၢလၢယွၤအမဲာ်” ညါတဂၤအစုဒုၣ်တီၤအဖီလာ် ဒီးအဝဲသ့ၣ် မၤတၢ်အၢဒ်စီၤပၤတဂၤအံၤအသိးန့ၣ်လီၤ. (၂ စီၤပၤ. ၁၄:၂၄) လၢတၢ်န့ၣ်အဃိ စီၤယိၤနါ ကဘၣ်မၤတၢ်ဒ်ဝံတဂၤအသိးန့ၣ် တညီဝဲလၢအဂီၢ်နီတစဲးဘၣ်. ဘၣ်ဆၣ်သနာ်က့ အဝဲဆဲးမၤဒံးတၢ်လၢ တၢ်သးတီအပူၤလီၤ.၅ ဘၣ်တနံၤန့ၣ် ဝံယိၤနါဘၣ်ဟံးထီၣ်ဖီၣ်ထီၣ် မူဒါလၢအရ့ဒိၣ်တခါလီၤ. မူဒါလၢယဟိဝၤယွၤ ဟ့ၣ်လီၤအီၤန့ၣ် အဝဲတတူၢ်ဘၣ်ဝဲဒ် တၢ်ညီကၣ်ကံးထွံၣ်မီၤန့ၢ်ချံးအသိးဘၣ်. ယဟိဝၤယွၤ မၢအမၤတၢ်မနုၤလဲၣ်.၆. ဝံယိၤနါ ဒိးန့ၢ်ဘၣ်ဝဲမူဒါလၢ ယဟိဝၤယွၤအအိၣ်ဒ်လဲၣ်, ဒီးမူဒါလၢ အဝဲဒိးန့ၢ်ဘၣ်ဝဲန့ၣ် ကဲထီၣ်တၢ်လီၤပျံၤလီၤဖုးလၢအဂီၢ်ဒ်လဲၣ်.၆ ယဟိဝၤယွၤ တဲဘၣ်ဝံယိၤနါလၢ– “ဂဲၤဆၢထၢၣ်လဲၤဆူ နံၤနဝ့, ဝ့ၢ်ဖးဒိၣ်တဖျၢၣ်န့ၣ်, ဒီးကိးထီၣ်တၢ်ထီဒါအီၤတက့ၢ်. အဂ့ၢ်ဒ်အံၤ, အတၢ်ဒဲးဘးန့ၣ် ထီၣ်ဘးလၢယမဲာ်ညါလီၤ.” (ယိၤနါ ၁:၂) မူဒါလၢစီၤယိၤနါ ဘၣ်ဟံးထီၣ်ဖီၣ်ထီၣ်ဝဲန့ၣ် ကဲထီၣ်တၢ်လီၤဘၣ်ယိၣ် ဒီးတၢ်လီၤပျံၤလီၤဖုးလၢအဂီၢ်ဒိၣ်မးလီၤ. ဝ့ၢ်နံၤနဝ့အံၤအိၣ်သူၣ်လီၤအသး လၢမုၢ်ထီၣ်တကပၤ ဒီးအိၣ်ယံၤဝဲဒီး ဝံယိၤနါ အတၢ်အိၣ်တၢ်ဆိးအလီၢ် ၅၀၀ မံးလာ်ဘျဲၣ်န့ၣ်လီၤ. အဃိဝံယိၤနါ မ့ၢ်ဘၣ်လဲၤဝဲဒီးအခီၣ်န့ၣ် ကယံာ်ဝဲတလါညါလီၤ. ဘၣ်ဆၣ် တၢ်လၢဝံယိၤနါဘၣ်ယိၣ်တၢ်အဒိၣ်ကတၢၢ်န့ၣ် တဘၣ်ဃးဒီးတၢ်လဲၤတၢ်က့ၤအယံၤအံၤဘၣ်. ဝံယိၤနါသ့ၣ်ညါဝဲလၢ အဝဲလဲၤမ့ၢ်တုၤလၢ ဝ့ၢ်နံၤနဝ့န့ၣ် ကဘၣ်ဒုးသ့ၣ်ညါပှၤဝ့ၢ်ဖိလၢ ယဟိဝၤယွၤ ကစံၣ်ညီၣ်အဝဲသ့ၣ်လီၤ. ပှၤသ့ၣ်တဖၣ်အံၤ အၢသံ ဒီးမၤဆူၣ်မၤစိးပှၤကညီ ဆှုၣ်မဲာ်ကဲၤမဲာ်လီၤ. ဒီးဝံယိၤနါ ကဆိကမိၣ်လီၤအသးလၢကစၢ်ယွၤ အပှၤဂီၢ်မုၢ်အါဂၤ မ့ၢ်တဒိကနၣ်ယကလုၢ်န့ၣ် ပှၤအၢပှၤသီလၢ အတမ့ၢ်ယွၤအခ့အပှၤတဖၣ်အံၤ လ့ၤတက့ၤတဒိကနၣ်ဝဲဘၣ်. လၢခံန့ၣ် ဝ့ၢ်နံၤနဝ့အံၤ တၢ်ယုၢ်န့ၢ်က့ၤအမံၤလၢ “ဝ့ၢ်ဘၣ်အၢဒီးတၢ်သွံၣ်” န့ၣ်လီၤ. အဃိဝံယိၤနါ ကဆိကမိၣ်လၢ ယကဘၣ်လဲၤထဲတဂၤဧိၤ ဆူဝ့ၢ်နံၤနဝ့န့ၣ် မ့ၢ်ဒၣ်ယလဲၤဒိးလီၤယကိာ်လီၤ.—နၤ. ၃:၁, ၇.၇,၈. (က)ဝံယိၤနါဆၢတဲာ်လီၤအသးလီၤတံၢ်လီၤဆဲးလၢ ကဟးဆှဲးမူဒါလၢယဟိဝၤယွၤ ဟ့ၣ်လီၤအီၤန့ၣ် ပသ့ၣ်ညါဘၣ်ဒ်လဲၣ်. (ခ)ဘၣ်မနုၤအဃိ ပတကြၢးစံၣ်ညီၣ် ဝံယိၤနါလၢအဝဲ မ့ၢ်ပှၤလၢအသဒံတအိၣ်ဘၣ်လဲၣ်.၇ မ့ၢ်ဝံယိၤနါ ကဆိကမိၣ်ဝဲဒ်န့ၣ်ဧါ. ပတသ့ၣ်ညါလီၤတံၢ်လီၤဆဲးဘၣ်. တၢ်လၢပသ့ၣ်ညါတခါန့ၣ် ဝံယိၤနါ ဟးဆှဲးဝဲမူဒါလၢအလီၤဘၣ်အီၤ တကးဒံးဘၣ်ဃ့ၢ်ကွံာ်ဝဲလၢအယံၤလီၤ. ယဟိဝၤယွၤ မၢအလဲၤဆူမုၢ်ထီၣ်တကပၤန့ၣ်လီၤ. ဘၣ်ဆၣ် အဝဲဃၣ်ဃီၤအခိၣ်ဆူ မုၢ်နုာ်တကပၤဒီး ပာ်လီၤအသးလၢ ကလဲၤဝဲအယံၤကတၢၢ်ဒီး မုၢ်ထီၣ်တခီန့ၣ်လီၤ. ဝံယိၤနါလဲၤဝဲဆူ ဝ့ၢ်ယၤဖိၤပီၣ်လဲၣ်အကၢၢ်နံၤ ကဘီသန့န့ၣ်လီၤ. ဖဲန့ၣ်အဝဲထံၣ်ဘၣ်ဝဲ ကဘီတဘ့ၣ်လၢ ကလဲၤဝဲဆူဝ့ၢ်တၢ်ၡံၣ်န့ၣ်လီၤ. ပှၤကူၣ်ဘၣ်ကူၣ်သ့တနီၤစံးဝဲလၢ ဝ့ၢ်တၢ်ၡံၣ်န့ၣ်အိၣ်သူၣ်လီၤသး လၢစပ့ၣ်အထံလီၢ်ကီၢ်ပူၤလီၤ. မ့မ့ၢ်ဒ်န့ၣ်သၢပျၢၤ ဝံယိၤနါကလဲၤဝဲဆူဝ့ၢ်တၢ်ၡံၣ်န့ၣ် ကအိၣ်ယံၤဝဲဒီးဝ့ၢ်နံၤနဝ့ ၂,၂၀၀ မံးလာ်ဃၣ်ဃၣ်န့ၣ်လီၤ. ဒ်သိးကခီဂာ်ပီၣ်လဲၣ်ဖးဒိၣ်တဘ့ၣ်အံၤ တုၤလၢထံဝၢ်ဘးခီတကပၤန့ၣ် ဘၣ်သ့ၣ်သ့ၣ် တၢ်ဆၢကတီၢ်ကယံာ်ဝဲ တနံၣ်န့ၣ်လီၤ. လၢတၢ်န့ၣ်အဃိ ပထံၣ်ဘၣ်လၢ ဝံယိၤနါဆၢတဲာ်လီၤအသး လီၤတံၢ်လီၤဆဲးလၢ ကဟးဆှဲးမူဒါလၢယဟိဝၤယွၤ ဟ့ၣ်လီၤအီၤန့ၣ်လီၤ.—ဖး ယိၤနါ ၁:၃ တက့ၢ်.၈ မ့ၢ်လၢဝံယိၤနါ မၤဝဲဒ်န့ၣ်အဃိ ပတဲလၢအဝဲမ့ၢ်ပှၤလၢ အသဒံတအိၣ်ဘၣ်န့ၣ်သ့ဧါ. ပစံၣ်ညီၣ်အီၤဒ်န့ၣ် တဘျီဃီတသ့ဝဲဘၣ်. လၢခံန့ၣ် ပကမၤလိဘၣ်အဂ့ၢ်လၢ အဝဲအိၣ်ဒီးတၢ်သူၣ်ဒူသးဒူန့ၣ်လီၤ. ဝံယိၤနါ မ့ၢ်ပှၤတလၢတပှဲၤ ဒ်သိးဒီးပှၤအဃိ အဝဲအိၣ်ဒီးတၢ်ဂံၢ်စၢ်ဘါစၢ်လီၤ. (စံး. ၅၁:၅) ပှၤလၢအတအိၣ်ဒီး တၢ်ပျံၤတၢ်ဖုးန့ၣ် တအိၣ်ဝဲနီတဂၤဘၣ်. ၉. မူဒါလၢ ယဟိဝၤယွၤ ဟ့ၣ်လီၤပှၤန့ၣ် တဘျီတခီၣ်ပကတူၢ်ဘၣ်ဒ်လဲၣ်, ဘၣ်ဆၣ် ပကြၢးသ့ၣ်နီၣ်ထီၣ်တၢ်ဂ့ၢ်မနုၤလဲၣ်.၉ မူဒါလၢကစၢ်ယွၤ ဟ့ၣ်လီၤပှၤန့ၣ် တဘျီတခီၣ်ပကတူၢ်ဘၣ်လၢ အကီဝဲလၢပဂီၢ်ဒီးပမၤအီၤ တန့ၢ်ဘၣ်. အဒိ ဘၣ်သ့ၣ်သ့ၣ် ပကအိၣ်ဒီးတၢ်ပျံၤတၢ်ဖုးလၢ ပကစံၣ်တဲၤတဲလီၤ ဘီမုၢ်တၢ်သးခုကစီၣ်အဂီၢ်လီၤ. (မး. ၂၄:၁၄) ဘၣ်ဆၣ် ပကဘၣ်သ့ၣ်နီၣ်ထီၣ် ယ့ၣ်ၡူးအတၢ်ကတိၤလၢအမ့ၢ်– “ယွၤမၤတၢ်သ့ကိးမံၤဒဲးလီၤ.” (မၢ်. ၁၀:၂၇, ခ့ခါစှီၤကျိာ်) တဘျီတခီၣ်န့ၣ် မ့ၢ်လၢပသးပ့ၤနီၣ်ကွံာ် ကစၢ်ခရံာ်အတၢ်ကတိၤအံၤအဃိ ဖဲပဒိးန့ၢ်ဘၣ်မူဒါလၢ ကစၢ်ယွၤအအိၣ်အခါ ပတူၢ်ဘၣ်လၢပမၤအီၤတန့ၢ်ဘၣ်. လၢတၢ်န့ၣ်အဃိ ပနၢ်ပၢၢ်ဝံယိၤနါ အတၢ်တူၢ်ဘၣ်သ့ဝဲလီၤ. ခီဖျိလၢ ဝံယိၤနါဟးဆှဲးဝဲမူဒါ လၢအလီၤဘၣ်အီၤအဃိ တၢ်ကဲထီၣ်အသးဒီးအီၤဒ်လဲၣ်.၁၀,၁၁. (က)ဖဲကဘီဟးထီၣ်ဝံၤအလီၢ်ခံ ဘၣ်သ့ၣ်သ့ၣ် ဝံယိၤနါကဆိကမိၣ်ဝဲဒ်လဲၣ်. (ခ)တၢ်လီၤဘၣ်ယိၣ်ဖးဒိၣ် ဟဲကဲထီၣ်အသးဒ်လဲၣ်.၁၀ ထံၣ်ကမှံကွၢ်လၢ ဝံယိၤနါ လဲၤထီၣ်ဝဲလၢကဘီပူၤ ဒီးဃုကွၢ်ဝဲတၢ်လီၢ်တၢ်ကျဲလၢ အတၢ်လဲၤတၢ်က့ၤ ဖးယံၤဖးထီအံၤအဂီၢ်တက့ၢ်. ကဘီတဘ့ၣ်အံၤ ဘၣ်သ့ၣ်သ့ၣ် ကမ့ၢ်ပှၤဖံၤနံက့ၤ အတၢ်ဆါတၢ်ပှ့ၤအကဘီလီၤ. အဝဲကွၢ်ဝဲကဘီခိၣ် ဒီးပှၤကဘီဖိတဖၣ် ကတဲာ်ကတီၤထီၣ်တၢ်လၢ ကဘီကဟးထီၣ်ဝဲအဂီၢ်လီၤ. ဖဲကဘီဟးထီၣ်အခါန့ၣ် ဝံယိၤနါ ကွၢ်စိဃီၤဝဲပီၣ်လဲၣ်ကၢၢ်နံၤ ဘၣ်ဆၣ်ယံၤထီၣ်ယံၤထီၣ် ဒီးအဝဲကွၢ်ဝဲတဖျါလၢၤဘၣ်. ဒီးအဝဲထံၣ်က့ၤထဲပီၣ်လဲၣ်အမဲာ်ဖံးခိၣ်န့ၣ်လီၤ. ဘၣ်သ့ၣ်သ့ၣ် ဝံယိၤနါကဆိကမိၣ်ဝဲလၢ အဝဲပူၤဖျဲးထီၣ်ကွံာ်လၢ မူဒါလၢအလီၤဘၣ်ယိၣ်ဒီး အလီၤပျံၤလီၤဖုးအစုပူၤလံ. ဘၣ်ဆၣ် လၢတၢ်တပာ်သူၣ်ပာ်သးအပူၤ မူခိၣ်ကလံၤသီၣ်ဂီၤ ဆီတလဲဝဲသတူၢ်ကလာ်လီၤ.၁၁ ကလံၤဟဲအူတၢ်ဆူၣ်ဆူၣ်အဃိ ပီၣ်လဲၣ်လပီစံၣ်စုာ်အသးဒီး ထူတလ့ၣ်ထီၣ်အသး တလိၣ်ဘၣ်တလိၣ်လီၤ. ပမ့ၢ်ထိၣ်သတြီၤကွၢ် ပီၣ်လဲၣ်အလပီလၢအထူတလ့ၣ်ထီၣ်အသးတဖၣ်အံၤန့ၣ် အကစီၤကထီန့ၢ်ဒံးကဘီဖးဒိၣ်လၢ မုၢ်မဆါတနံၤညါအံၤလီၤ. အဃိ ဖဲလပီဖးဒိၣ် ဟဲဒိဘၣ်ဝဲကဘီအဆံးလၢ ဘၣ်တၢ်တ့အီၤလၢသ့ၣ်တဘ့ၣ်အံၤအခါ ကကျၢၤဝဲယံာ်ထဲလဲၣ်. ဖဲန့ၣ်အဆၢကတီၢ် ကလံၤမုၢ်လီၤဝဲလၢ တၢ်ဂ့ၢ်မနုၤအဃိလဲၣ်န့ၣ် မ့ၢ်ဝံယိၤနါ သ့ၣ်ညါဝဲစ့ၢ်ကီးဧါ. ပတသ့ၣ်ညါလီၤတံၢ်လီၤဆဲးဘၣ်. ဘၣ်ဆၣ်လၢခံန့ၣ် ဝံယိၤနါကွဲးဖျါထီၣ်ဝဲလၢ “ယွၤမၢလီၤကလံၤဖးဒိၣ်ဆူပီၣ်လဲၣ်” ပူၤန့ၣ်လီၤ. ဝံယိၤနါထံၣ်ဘၣ်ဝဲ ပှၤကဘီဖိကိးပသူထီၣ်ဝဲဆူ အကစၢ်ယွၤတဖၣ်အအိၣ် ဒ်သိးကမၤစၢၤအဝဲသ့ၣ်န့ၣ်လီၤ. ဘၣ်ဆၣ် ဝံယိၤနါသ့ၣ်ညါဝဲလၢ အဝဲသ့ၣ်အယွၤတဖၣ်န့ၣ် မၤစၢၤအဝဲသ့ၣ် တသ့လ့ၤတက့ၤဘၣ်. (၃ မိၤ. ၁၉:၄) ဒီးဝံယိၤနါကွဲးဖျါထီၣ်ဝဲလၢ “ကဘီဘူးဒီးအကဟးဂီၤလီၤ.” (ယိၤနါ ၁:၄) ဘၣ်ဆၣ် မ့ၢ်လၢဝံယိၤနါတဒိကနၣ်ဝဲ ကစၢ်ယွၤအကလုၢ်အဃိ မ့ၢ်အဝဲဃ့ထုကဖၣ်တၢ်လၢ အကစၢ်ယွၤအအိၣ်ကဘူၣ်ဝဲဧါ.၁၂. (က)မ့ၢ်ပကြၢးပာ်ဒ့ၣ်ပာ်ကမၣ် ဝံယိၤနါ လၢအမံဝဲအဃိဧါ. (ကွၢ်တၢ်ဂ့ၢ်အဘျဲၣ်တက့ၢ်.) (ခ)ကလံၤမုၢ်လီၤဝဲလၢ မတၤတဂၤအဃိလဲၣ်န့ၣ် ယဟိဝၤယွၤ ပာ်ဖျါထီၣ်ဝဲဒ်လဲၣ်.၁၂ ဝံယိၤနါ တူၢ်ဘၣ်ဝဲလၢအဝဲမၤစၢၤ ပှၤကဘီဖိတသ့နီတမံၤအဃိ အဝဲလဲၤဝဲဆူကဘီအဒၢးပူၤလၢ တၢ်ဖီလာ် ဒီးဃုကွၢ်ဝဲတၢ်လီၢ်လၢကမံနီၤဝဲအဂီၢ်လီၤ. တယံာ်တမီၢ်န့ၣ် ဝံယိၤနါ မံဝဲလီၤကၢ်လီၤကုၤလီၤ.* ကဘီခိၣ်ထံၣ်ဘၣ်ဝဲလၢ ဝံယိၤနါမံဝဲအဃိ ကိးပၢၢ်ထီၣ်အီၤဒီးစံးဘၣ်အီၤလၢ ဃ့ထုကဖၣ်တၢ်ဆူ နကစၢ်ယွၤအအိၣ် ဒ်သိးဒီးပှၤအဂၤတဖၣ်မီၣ်. ကလံၤမုၢ်လီၤဒီးလပီ ထူတလ့ၣ်ထီၣ်အသးဒ်အံၤန့ၣ် ပှၤကဘီဖိတဖၣ်ဆိကမိၣ်ဝဲလၢ အတဟဲကဲထီၣ်အသး ခီဖျိလၢန့ဆၢၣ်အဃိဘၣ်. အဝဲသ့ၣ်ဆိကမိၣ်လၢ ကစၢ်ယွၤတဂၤဂၤ ဒုးအိၣ်ထီၣ်ဝဲလီၤ. လၢတၢ်န့ၣ်အဃိ အဝဲသ့ၣ်ဖီၣ်သကိးဝဲတၢ်ဖး ဒ်သိးကသ့ၣ်ညါဘၣ်ဝဲလၢ တၢ်အၢတၢ်သီအံၤဟဲကဲထီၣ်အသး လၢမတၤတဂၤအဃိလဲၣ်န့ၣ်လီၤ. ဖဲပှၤဖီၣ်တၢ်ဖးတဂၤဘၣ်တဂၤအခါ ဝံယိၤနါ အသူၣ်ကိၢ်သးဂီၤဝဲဒိၣ်မးလီၤ. ဘၣ်ဆၣ် အကတၢၢ်တၢၢ်န့ၣ် တၢ်ဖးလီၤဘၣ်ဆူ ဝံယိၤနါအိၣ်လီၤ. ယဟိဝၤယွၤ မ့ၢ်ပှၤလၢအဒုးလီၤတၢ်ဖးလၢ ဝံယိၤနါအအိၣ် ဒီးဒုးလီၤကလံၤမုၢ်ဖးဒိၣ် ခီဖျိလၢဝံယိၤနါတဒိကနၣ်အကလုၢ်အဃိလီၤ.—ဖး ယိၤနါ ၁:၅-၇ တက့ၢ်.၁၃. (က)လၢပှၤကဘီဖိတဖၣ်အမဲာ်ညါန့ၣ် ဝံယိၤနါ တဲဖျါထီၣ်အတၢ်ကမၣ်ဒ်လဲၣ်. (ခ)ဝံယိၤနါ မၢအဝဲသ့ၣ် မၤဝဲတၢ်မနုၤလဲၣ်, ဒီးလၢတၢ်ဂ့ၢ်မနုၤအဃိလဲၣ်.၁၃ ဝံယိၤနါတဲဖျါထီၣ်ဝဲ တၢ်ဂ့ၢ်တၢ်ကျိၤခဲလၢာ်လၢ ပှၤကဘီဖိတဖၣ်အမဲာ်ညါလီၤ. ဝံယိၤနါတဲဝဲလၢ အဝဲမ့ၢ်ယဟိဝၤယွၤ, သ့တၢ်လၢာ်ကစၢ် အခ့အပှၤန့ၣ်လီၤ. အဝဲပာ်ဖျါထီၣ်စ့ၢ်ကီးလၢ ကယဲၢ်တၢ်လီၤဘၣ်ယိၣ်ခဲလၢာ်န့ၣ် ဟဲကဲထီၣ်အသးလၢအဃိလီၤ. ဖဲဝံယိၤနါတဲဖျါထီၣ် တၢ်ဂ့ၢ်အံၤဝံၤအလီၢ်ခံ အဝဲထံၣ်ဘၣ်ဝဲလၢ ပှၤကဘီဖိတဖၣ် အမဲာ်ချံကျိၣ်ထီၣ်ဒီး ပှဲၤဝဲဒီးတၢ်ပျံၤတၢ်ဖုးန့ၣ်လီၤ. အဝဲသ့ၣ်သံကွၢ်အီၤလၢ ဒ်သိးကဘီသုတလီၤဘျၢ ဒီးပသုတသံတဂ့ၤအဂီၢ် ပကဘၣ်မၤတၢ်မနုၤလဲၣ်. ဝံယိၤနါ ကစံးဆၢက့ၤအဝဲသ့ၣ်ဒ်လဲၣ်. ဖဲဝံယိၤနါ ဆိကမိၣ်ထီၣ်ဝဲလၢ အဝဲသ့ၣ်ကတ့ၢ်လီၤအီၤလၢ ထံလၢအခုၣ်တံအကျါ ဒီးအဝဲကလီၤအုးသံအခါန့ၣ် အဘ့ၣ်ကကဆှၣ်ထီၣ် ဒီးအဆူၣ်ကံၣ်ကထီၣ်ဝဲလီၤ. ဘၣ်ဆၣ် အဝဲဘၣ်ယိၣ်ဝဲလၢ အဝဲမ့ၢ်တဟ့ၣ်လီၤကွံာ်အသးသမူန့ၣ် ပှၤကဘီဖိကိးဂၤဒဲး ကသံဝဲလၢအဃိလီၤ. လၢတၢ်န့ၣ်အဃိ ဝံယိၤနါ တဲဘၣ်အဝဲသ့ၣ်လၢ– “ဟံးထီၣ်ယၤ, ဒီးတ့ၢ်လီၤကွံာ်ယၤဆူ ပီၣ်လဲၣ်ပူၤတက့ၢ်. ဒီးပီၣ်လဲၣ်ကအိၣ်ဂၢၢ်တပၢၢ် လၢသုဂီၢ်လီၤ. အဂ့ၢ်ဒ်အံၤ, ယသ့ၣ်ညါလၢကလံၤမုၢ်တွၤအံၤ ဘၣ်သုလၢယဃိလီၤ.”—ယိၤနါ ၁:၁၂.၁၄,၁၅. (က)ပကွၢ်လိမၤဒိး ဝံယိၤနါ အတၢ်နာ်ကသ့ဒ်လဲၣ်. (ခ)ဘၣ်မနုၤအဃိ ပှၤကဘီဖိတဖၣ် တတ့ၢ်လီၤကွံာ်ဝံယိၤနါ လၢထံကျါတဘျီဃီလဲၣ်.၁၄ ဝံယိၤနါ အတၢ်ကတိၤအံၤ ပာ်ဖျါထီၣ်န့ၢ်ပှၤလၢ အဝဲမ့ၢ်ပှၤတဂၤလၢ အအိၣ်ဒီးတၢ်သးဒူန့ၣ်လီၤ. ခီဖျိလၢ အဝဲပာ်ဖျါထီၣ်တၢ်သးဒူ ဒီးသးအိၣ်ဟ့ၣ်လီၤကွံာ်အသးသမူ လၢပှၤဂၤအဂီၢ်ဒ်အံၤအဃိ ယဟိဝၤယွၤ ကပှဲၤဝဲဒီးတၢ်သူၣ်မံသးမုာ်န့ၣ်လီၤ. ဖဲအံၤပထံၣ်ဘၣ်စ့ၢ်ကီးလၢ ဝံယိၤနါ အိၣ်ဒီးတၢ်နာ်လၢအဂၢၢ်ကျၢၤန့ၣ်လီၤ. မုၢ်မဆါတနံၤအံၤ ပမ့ၢ်ပာ်ဆိပှၤဂၤ အတၢ်လိၣ်ဘၣ်လၢညါန့ၣ် မ့ၢ်ပကွၢ်လိမၤဒိးဝံယိၤနါအတၢ်နာ်န့ၣ်လီၤ. (ယိၤဟၣ် ၁၃:၃၄, ၃၅) အဒိ ပမ့ၢ်ထံၣ်ဘၣ်ပှၤဂၤလၢ အလိၣ်ဘၣ်တၢ်မၤစၢၤလၢ နီၢ်ခိတကပၤမ့ၢ်ဂ့ၤ ပှၤလၢအသးအဂံၢ်ဘါလီၤစၢ်မ့ၢ်ဂ့ၤ မ့တမ့ၢ် လိၣ်ဘၣ်တၢ်ဟ့ၣ်ဂံၢ်ဟ့ၣ်ဘါလၢ နီၢ်သးတခီမ့ၢ်ဂ့ၤ မ့ၢ်ပမၤစၢၤအဝဲသ့ၣ်ဧါ. ပမ့ၢ်ဟ့ၣ်လီၤပသးလၢ ပကမၤစၢၤအဝဲသ့ၣ်အဂီၢ်န့ၣ် ယဟိဝၤယွၤ ကဘၣ်သူၣ်ဘၣ်သးပှၤသပှၢ်ကတၢၢ်လီၤ.၁၅ ဘၣ်သ့ၣ်သ့ၣ် ပှၤကဘီဖိတဖၣ် ကသးကညီၤဘၣ်ဝဲ ဝံယိၤနါန့ၣ်လီၤ. အဃိဖဲဝံယိၤနါ မၢအဝဲသ့ၣ်တ့ၢ်လီၤကွံာ်အီၤ လၢထံကျါအခါန့ၣ်အဝဲသ့ၣ် တမၤဝဲဒ်န့ၣ်တဘျီဃီဘၣ်. ဒ်သိးကဘီသုတလီၤဘျၢတဂ့ၤ ဒီးအဝဲသ့ၣ်လဲၤခီဖျိဝဲကလံၤမုၢ်ကန့ၢ်အဂီၢ် ဂုာ်ကျဲးစၢးကၢၤဃာ်ဝဲကဘီလၢ အဂ့ၤကတၢၢ်န့ၣ်လီၤ. ဘၣ်ဆၣ် အဝဲသ့ၣ်အတၢ်ဂုာ်ကျဲးစၢးန့ၣ် တကဲထီၣ်လိၣ်ထီၣ်ဝဲဘၣ်. လၢတၢ်န့ၣ်အလီၢ် ကလံၤမုၢ်ဟဲအူထီၣ်ဆူၣ်န့ၢ်ဒံးအလီၢ်လီၤ. ခဲအံၤဒု အဝဲသ့ၣ်ဆိကမိၣ်ဝဲလၢ ပကျဲကတၢၢ်ဘုသးလၢာ်လံ. လၢတၢ်န့ၣ်အဃိ ဃ့ကညးဝဲဝံယိၤနါအယွၤ လၢအမ့ၢ်ယဟိဝၤ ဒ်သိးကပာ်ဖျါထီၣ်ဝဲ တၢ်သးကညီၤလၢ အဝဲသ့ၣ်အဖီခိၣ်န့ၣ်လီၤ. ဝံၤဒီးတ့ၢ်လီၤကွံာ်ဝဲ ဝံယိၤနါလၢပီၣ်လဲၣ်ပူၤလီၤ.—ယိၤနါ ၁:၁၃-၁၅.ဝံယိၤနါ မၢဝဲ ပှၤကဘီဖိတဖၣ် တ့ၢ်လီၤကွံာ်အီၤဆူ ပီၣ်လဲၣ်ပူၤန့ၣ်လီၤ၁၆,၁၇. ဖဲပှၤတ့ၢ်လီၤကွံာ်ဝံယိၤနါဆူ ပီၣ်လဲၣ်ပူၤအခါန့ၣ် တၢ်မၤအသးဒီးအီၤဒ်လဲၣ်. (ကွၢ်စ့ၢ်ကီးတၢ်ဂီၤတက့ၢ်.)၁၆ အဝဲသ့ၣ်တ့ၢ်လီၤကွံာ် ဝံယိၤနါ လၢပီၣ်လဲၣ်လပီအကျါန့ၣ်လီၤ. ဘၣ်သ့ၣ်သ့ၣ် ဒ်သိးအဝဲကထီၣ်ဖီလၢ ထံဖီခိၣ်အဂီၢ်န့ၣ် ကဂုာ်ကျဲးစၢးပီၢ်ဝဲထံလၢာ်ဂံၢ်လၢာ်ဘါ ဒီးကွၢ်ဝဲကဘီလၢ အလဲၤယံၤထီၣ်ဒီးအီၤန့ၣ်လီၤ. ဘၣ်ဆၣ် လပီဖးဒိၣ်လၢအဂံၢ်ဆူၣ် ဟဲဘၣ်ထံးအီၤအဃိ အဝဲလီၤဘျၢဝဲလၢထံဖီလာ် ဒီးကဆိကမိၣ်ဝဲလၢ ယတၢ်မုၢ်လၢ်တအိၣ်လၢၤဘၣ်.၁၇ ဖဲတၢ်မၤအသးဒီးအီၤဝံၤအလီၢ်ခံ ဝံယိၤနါတဲဖျါထီၣ်ဝဲ အတၢ်တူၢ်ဘၣ်န့ၣ်လီၤ. ဖဲအလီၤဘျၢဝဲလၢ ထံဖီလာ်အခါ အဝဲကဆိကမိၣ်ထီၣ်က့ၤ တၢ်ဂ့ၢ်အကလုာ်ကလုာ်လီၤ. လၢတၢ်သူၣ်တမုာ်သးတမုာ်အပူၤ ဝံယိၤနါဆိကမိၣ်ထီၣ်ဝဲလၢ အဝဲတထံၣ်ဘၣ် ယဟိဝၤယွၤအတၢ်လုၢ်ဟံၣ်လၢ အဃံအလၤလၢ ဝ့ၢ်ယရူၤၡလ့ၣ်အပူၤအံၤလၢၤဘၣ်. ဖဲအဝဲလီၤဘျၢဝဲလၢ ထံဖီလာ်ဒီးဘူးကတုၤလီၤလၢ ထံခံဒးအခါနီၣ်ဘိတဖၣ် လၢထံကျါန့ၣ်ဘံဘူဃာ်အီၤလီၤ. ဒီးအဝဲတူၢ်ဘၣ်ဝဲလၢ ထံခံဒးအံၤ ကကဲထီၣ်တၢ်သွၣ်ခိၣ်လၢအဂီၢ်န့ၣ်လီၤ.—ဖး ယိၤနါ ၂:၂-၆ တက့ၢ်.၁၈,၁၉. ဖဲဝံယိၤနါ အိၣ်လၢထံဖီလာ်အခါ တၢ်မၤအသးဒီးအီၤဒ်လဲၣ်, တၢ်ဖးဒိၣ်တခါလၢအယူၢ်လီၤအီၤန့ၣ် မ့ၢ်တၢ်မနုၤလဲၣ်, ဒီးမတၤတဂၤ ရဲၣ်လီၤကျဲၤလီၤဝဲလဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်.)၁၈ ဘၣ်ဆၣ် ဖဲန့ၣ်အဆၢကတီၢ် ဝံယိၤနါ ထံၣ်ဘၣ်တၢ်ဖးဒိၣ်တခါ ဟဲဖျါထီၣ်ဝဲကဒုကဒုလီၤ. တၢ်ဖးဒိၣ်တခါအံၤ ဟဲဘူးထီၣ် ဒီးအီၤကယီကယီလီၤ. တုၤအဟဲတုၤလၢ ဝံယိၤနါအအိၣ်န့ၣ် အိးထီၣ်ဝဲအထးခိၣ်ဒီး ယူၢ်တကျူလီၤဝဲဝံယိၤနါ လၢအဟၢဖၢပူၤလီၤ.ယဟိဝၤယွၤ “ကတဲာ်ကတီၤတ့ၢ်ညၣ်ဖးဒိၣ်တဘ့ၣ် ဒ်သိးအကယူၢ်လီၤကွံာ် ဝံယိၤနါလီၤ”၁၉ တဘျီအံၤစ့ၢ်ကီး ဝံယိၤနါတူၢ်ဘၣ်ဝဲလၢ အကျဲကတၢၢ်လံ. ဘၣ်ဆၣ် ဖဲဝံယိၤနါအိၣ်ဝဲလၢ ညၣ်အဟၢဖၢပူၤအခါ အဝဲတသံဝဲအဃိ မ့ၢ်တၢ်လီၤတိၢ်လီၤဆီလၢအဂီၢ်န့ၣ်လီၤ. တကးဒံးဘၣ် ဝံယိၤနါ အနီၢ်ခိက့ၢ်ဂီၤတဘၣ်ဒိဘၣ်ထံးနီတစဲးဘၣ်, တကဲထီၣ်ညၣ်ဖးဒိၣ်အအ့ၣ်ဘၣ်, ဒီးသါထီၣ်သါလီၤသ့ဒံးဝဲလီၤ. တၢ်ကဲထီၣ်အသးဒ်အံၤအဃိ ဝံယိၤနါ ကမၢကမၣ်ဝဲဒိၣ်မးလီၤ. အဝဲကသ့ၣ်ညါထီၣ်ဝဲလၢ ယဟိဝၤယွၤ “ကတဲာ်ကတီၤတ့ၢ် ညၣ်ဖးဒိၣ်တဘ့ၣ် ဒ်သိးအကယူၢ်လီၤကွံာ်” အီၤန့ၣ်လီၤ.*—ယိၤနါ ၁:၁၇.၂၀. ဘၣ်ဃးဒီးဝံယိၤနါ အတၢ်ထုကဖၣ်န့ၣ် ပမၤလိန့ၢ်တၢ်မနုၤလဲၣ်.၂၀ တၢ်ဆၢကတီၢ်လဲၤပူၤကွံာ်ဝဲ လၢအနၣ်ရံၣ်တဖၣ်လံ. လၢတၢ်ခံးသူအကျါန့ၣ် ဝံယိၤနါ အိၣ်ဒီးတၢ်ဆၢကတီၢ်လၢ ကဆိကမိၣ်ထီၣ်က့ၤဝဲ တၢ်လၢအဟဲကဲထီၣ်သးဒီးအီၤတဖၣ် ဒီးဃ့ထုကဖၣ်တၢ်လၢ ယဟိဝၤယွၤအအိၣ်လီၤ. ဝံယိၤနါ အတၢ်ထုကဖၣ်န့ၣ် ဘၣ်တၢ်ကွဲးနီၣ်အီၤလၢလၢပှဲၤပှဲၤ လၢလံာ် ယိၤနါ အဆၢဒိၣ် ၂  အပူၤန့ၣ်လီၤ. ဖဲဝံယိၤနါဃ့ထုကဖၣ်အခါန့ၣ် အဝဲယၢၤထီၣ်ဝဲ လံာ်စီဆှံအဆၢလၢ လံာ်စံးထီၣ်ပတြၢၤအပူၤအါဆၢအဃိ ပထံၣ်ဘၣ်လၢ အဝဲသ့ၣ်ညါလံာ်စီဆှံအဂ့ၢ်ဂ့ၤဂ့ၤဘၣ်ဘၣ်လီၤ. ပာ်ဖျါထီၣ်စ့ၢ်ကီးဝဲလၢ ဝံယိၤနါ အိၣ်ဒီးတၢ်ဂ့ၤတၢ်ဝါတခါ လၢအဝဲသ့ၣ်ညါဆၢက့ၤ တၢ်အဘျုးအဖှိၣ်န့ၣ်လီၤ. အဝဲမၤကတၢၢ်ကွံာ် အတၢ်ထုကဖၣ်လၢ– “မ့မ့ၢ်ယဲဒၣ်အံၤ ယကလုၢ်နၤလၢ တၢ်လုၢ်အိၣ်ဒီးတၢ်စံးထီၣ်ပတြၢၤအကလုၢ်လီၤ. တၢ်လၢယဆိၣ်တၢ်န့ၣ် ယကမၤလီၤ. တၢ်အုၣ်က့ၤခီၣ်က့ၤတၢ်န့ၣ် အိၣ်ဒီးယွၤလီၤ.”—ယိၤနါ ၂:၉, ၁၀.၂၁. ဘၣ်ဃးဒီးကစၢ်ယွၤ မၤပူၤဖျဲးတၢ်န့ၣ် ဝံယိၤနါဒိးန့ၢ်ဘၣ်ဝဲ တၢ်မၤလိဒ်လဲၣ်, ပဝဲဒၣ်စ့ၢ်ကီး ပကြၢးသ့ၣ်နီၣ်ထီၣ်က့ၤ တၢ်မနုၤလဲၣ်.၂၁ ဆိကမိၣ်ကွၢ်မီၣ် ဝံယိၤနါ အိၣ်လၢ “ညၣ်ဖးဒိၣ်အဟၢဖၢပူၤ” ဒၣ်လဲာ် ယဟိဝၤယွၤ နၢ်ဟူအတၢ်ထုကဖၣ် ဒီးမၤပူၤဖျဲးအီၤသ့ဝဲလီၤ. လၢတၢ်န့ၣ်အဃိ ဝံယိၤနါ သ့ၣ်ညါဘၣ်ဝဲလၢ ကစၢ်ယွၤအခ့အပှၤ မ့ၢ်အိၣ်တၢ်လီၢ်တပူၤဂ့ၤတပူၤဂ့ၤ, မ့ၢ်ကွၢ်ဆၢၣ်မဲာ်ဘၣ်တၢ်ကီတၢ်ခဲ ဒ်လဲၣ်ဂ့ၤဒ်လဲၣ်ဂ့ၤ ကစၢ်ယွၤနၢ်ဟူအဝဲသ့ၣ်အတၢ်ထုကဖၣ်ဒီး မၤပူၤဖျဲးအီၤသ့ဝဲလီၤ. (ယိၤနါ ၁:၁၇) ယွၤလၢအပာ်မူဝံယိၤနါလၢညၣ်အဟၢဖၢပူၤ သၢနံၤဒီးသၢနၤသ့ဝဲန့ၣ် မ့ၢ်ထဲယဟိဝၤယွၤတဂၤဧိၤလီၤ. မုၢ်မဆါတနံၤအံၤန့ၣ် နကဘၣ်သ့ၣ်နီၣ်ထီၣ်က့ၤလၢ ယဟိဝၤယွၤမ့ၢ် “ကစၢ်လၢနတၢ်သါအိၣ်လၢအစုပူၤ” လီၤ. (ဒၤ. ၅:၂၃) ပတၢ်အိၣ်မူဒီး ကလံၤလၢပသါထီၣ်သါလီၤဘၣ်န့ၣ် ဟဲလၢကစၢ်ယွၤအအိၣ်လီၤ. လၢတၢ်န့ၣ်အဃိ ပတကြၢးစံးဘျုးစံးဖှိၣ်က့ၤ ကစၢ်ယွၤဘၣ်ဧါ. ပမ့ၢ်အဲၣ်ဒိးပာ်ဖျါထီၣ် တၢ်သ့ၣ်ညါဆၢက့ၤတၢ်အဘျုးအဖှိၣ်န့ၣ် ပကဘၣ်ဒိကနၣ်အကလုၢ်လီၤ.၂၂,၂၃. (က)ဝံယိၤနါ ဒိးန့ၢ်ဘၣ်တၢ်ခွဲးတၢ်ယာ် လၢအကပာ်ဖျါထီၣ်တၢ်စံးဘျုးစံးဖှိၣ်က့ၤ ကစၢ်ယွၤလၢကျဲဒ်လဲၣ်. (ခ)ဖဲပမၤကမၣ်ဘၣ်တၢ်အခါ ပမၤလိန့ၢ်တၢ်လၢ ဝံယိၤနါအအိၣ်ဒ်လဲၣ်.၂၂ မ့မ့ၢ်ဝံယိၤနါန့ၣ် မ့ၢ်အဝဲကပာ်ဖျါထီၣ် တၢ်စံးဘျုးစံးဖှိၣ်က့ၤ ကစၢ်ယွၤ ဒီးဒိကနၣ်အကလုၢ်စ့ၢ်ကီးဧါ. တၢ်ဆၢကတီၢ်လဲၤပူၤကွံာ် သၢနံၤဒီးသၢနၤဝံၤအလီၢ်ခံန့ၣ် ညၣ်ဖးဒိၣ်တဘ့ၣ် “ဘှိးထီၣ်ကွံာ်စီၤယိၤနါ လၢခိလီၤ.” (ယိၤနါ ၂:၁၁) ဆိကမိၣ်ကွၢ်မီၣ်, အကတၢၢ်တၢၢ်န့ၣ် ဝံယိၤနါ တလိၣ်ပီၢ်ဝဲထံနီတစဲးဘၣ်, အဝဲဟဲက့ၤတုၤလၢ ပီၣ်လဲၣ်ကၢၢ်နံၤညီညီဖိန့ၣ်လီၤ. ဘၣ်ဆၣ် ဒ်သိးဝံယိၤနါ ကလဲၤဝဲဆူဝ့ၢ်နံၤနဝ့အဂီၢ် ကဘၣ်ဃုဝဲကျဲလၢ အနီၢ်ကစၢ်လီၤ. ယိၤနါ ၃:၁, ၂ စံးဝဲလၢ– “ဒီးယွၤအကလုၢ်ဘၣ်စီၤယိၤနါ ခံဘျီတဘျီဒီးစံးဝဲဒၣ်, ဂဲၤဆၢထၢၣ်လဲၤဆူနံၤနဝ့, ဝ့ၢ်ဖးဒိၣ်တဖျၢၣ်န့ၣ်, ဒီးကိးထီၣ်အီၤလၢ တၢ်လၢယမၤလိာ်နၤတက့ၢ်.” တဘျီအံၤ ဝံယိၤနါကမၤဝဲဒ်လဲၣ်.၂၃ ဝံယိၤနါ တမၤယံာ်မၤနီၢ်အသး နီတစဲးဘၣ်. ပဖးဘၣ်လၢ– “စီၤယိၤနါဂဲၤဆၢထၢၣ်, ဒီးလဲၤဝဲဆူနံၤနဝ့ ဒ်ယွၤအကလုၢ်အသိးန့ၣ်လီၤ.” (ယိၤနါ ၃:၃) ဝံယိၤနါ ဆၢတဲာ်တၢ်ကမၣ် ဘၣ်ဆၣ်ဒိးန့ၢ်ဘၣ်တၢ်မၤလိအဃိ လၢခံန့ၣ်အဝဲပာ်ဖျါထီၣ် တၢ်ဒိကနၣ်လီၤ. ပဝဲစ့ၢ်ကီး ပကြၢးကွၢ်လိမၤဒိး ဝံယိၤနါ အတၢ်နာ်လီၤ. ပဝဲကိးဂၤဒဲးန့ၣ် ပမ့ၢ်ပှၤတၢ်ဒဲးဘးဖိ ဒီးပမၤကမၣ်ဘၣ်တၢ်လီၤ. (ရိ. ၃:၂၃) ဘၣ်ဆၣ် မ့ၢ်ပကြၢးဟ့ၣ်အၡူဧါ. မ့တမ့ၢ်ဘၣ်န့ၣ် မ့ၢ်ပကဟံးန့ၢ်တၢ်မၤလိလၢ ပတၢ်လဲၤခီဖျိ, ဃၣ်လိၤက့ၤပသး ဒီးပာ်ဖျါထီၣ်တၢ်ဒိကနၣ် ကစၢ်ယွၤအကလုၢ်ဧါ.၂၄,၂၅. (က)ဖဲဝံယိၤနါအိၣ်မူဒံးအဆၢကတီၢ်န့ၣ် အဝဲဒိးန့ၢ်ဘၣ်တၢ်ဆိၣ်ဂ့ၤဒ်လဲၣ်. (ခ)ခါဆူညါန့ၣ် ဝံယိၤနါ ကဒိးန့ၢ်ဘၣ်တၢ်ဆိၣ်ဂ့ၤဒ်လဲၣ်.၂၄ မ့ၢ်ယဟိဝၤယွၤ ဆိၣ်ဂ့ၤဝံယိၤနါလၢ အဒိကနၣ်အကလုၢ်အဃိဧါ. ဆိၣ်ဂ့ၤဝဲလီၤ. အဒိ လၢခံန့ၣ် ဖျါလၢဝံယိၤနါ သ့ၣ်ညါထီၣ်ဝဲလၢ ယဟိဝၤယွၤ မၤပူၤဖျဲးဝဲပှၤကဘီဖိကိးဂၤဒဲးလီၤ. ဒီးဖဲပှၤတ့ၢ်လီၤကွံာ်အီၤ လၢပီၣ်လဲၣ်ပူၤဝံၤအလီၢ်ခံန့ၣ် ကလံၤမုၢ်ပတုာ်ဝဲတဘျီဃီအဃိ ပှၤကဘီဖိတဖၣ် “ပျံၤယွၤဒိၣ်မးလီၤ.” ဒီးပှၤကဘီဖိလုၢ်ထီၣ်တၢ်ဆူ အကစၢ်ယွၤလၢအကမၣ်တဖၣ်အအိၣ်အလီၢ်န့ၣ် အဝဲသ့ၣ်လုၢ်ထီၣ်တၢ်ဆူ ယဟိဝၤယွၤအအိၣ်လီၤ.—ယိၤနါ ၁:၁၅, ၁၆.၂၅ လၢခံန့ၣ် ဝံယိၤနါဒိးန့ၢ်ဘၣ် တၢ်ဆိၣ်ဂ့ၤဖးဒိၣ်တခါလီၤ. တၢ်ဆၢကတီၢ်လၢ ဝံယိၤနါအိၣ်ဘၣ်လၢ ညၣ်အဟၢဖၢပူၤန့ၣ် ယ့ၣ်ၡူးထိၣ်သတြီၤဝဲဒီး တၢ်ဆၢကတီၢ်လၢ အနီၢ်ကစၢ်ကဘၣ်အိၣ်ဝဲလၢ တၢ်သွၣ်ခိၣ်အပူၤန့ၣ်လီၤ. (ဖး မးသဲ ၁၂:၃၈-၄၀ တက့ၢ်.) ခါဆူညါန့ၣ် ဖဲဝံယိၤနါ ဂဲၤဆၢထၢၣ်သမူထီၣ်က့ၤ ဆူဟီၣ်ခိၣ်ချၢဒီးနၢ်ဟူဘၣ် တၢ်ဂ့ၢ်အံၤအခါန့ၣ် အဝဲကသးခုဝဲဒိၣ်မးလီၤ. (ယိၤဟၣ် ၅:၂၈, ၂၉) ယဟိဝၤယွၤ သးအိၣ်ဆိၣ်ဂ့ၤနၤစ့ၢ်ကီးလီၤ. နမ့ၢ်မၤကမၣ်တၢ်တမံၤမံၤန့ၣ် မ့ၢ်နကဒိးန့ၢ်ဘၣ်တၢ်မၤလိဧါ. ဒီးမ့ၢ်နကပာ်ဖျါထီၣ် တၢ်သးအိၣ်ပှၤဂၤဒီး ဒိကနၣ်က့ၤကစၢ်ယွၤအကလုၢ် လၢတၢ်ဆီၣ်လီၤသးအပူၤ ဒ်ဝံယိၤနါအသိးစ့ၢ်ကီးဧါ.၁. ဝံယိၤနါ အတၢ်လဲၤတၢ်က့ၤတဘျီအံၤ မၤအသးဒ်လဲၣ်, ဒီးဖဲဝံယိၤနါလဲၤတၢ်အခါ အဝဲကတူၢ်ဘၣ်ဝဲဒ်လဲၣ်.ဝံယိၤနါကဘၣ်လဲၤတၢ်အါန့ၢ် အမံးလာ် ၅၀၀ အဃိကတံာ်တာ်ဝဲ တလါဃၣ်ဃၣ်န့ၣ်လီၤ. လၢတၢ်န့ၣ်အဃိ အဝဲအိၣ်ဒီးတၢ်ဆၢကတီၢ် ဒ်သိးကဆိကမိၣ်ထံက့ၤ တၢ်ဂ့ၢ်လၢအဟဲကဲထီၣ်အသးဒီးအီၤန့ၣ်လီၤ. ဘၣ်ဆၣ် အဆိကတၢၢ်န့ၣ် အဝဲဘၣ်ဆၢတဲာ်ဝဲလၢ ကလဲၤဝဲလၢကျဲဖဲလဲၣ်တဘိလဲၣ်န့ၣ်လီၤ. မ့ၢ်လဲၤဝဲကျဲလၢ အတုၤချ့တဘိန့ၣ် ကကွၢ်ဆၢၣ်မဲာ်ဘၣ်ဝဲ တၢ်လၢအလီၤဘၣ်ယိၣ်လီၤ. ဒီးမ့ၢ်လဲၤဝဲကျဲလၢ အယံၤတဘိန့ၣ် တၢ်ဘၣ်ယိၣ်အလီၢ်တအိၣ်လၢအဂီၢ်ဘၣ်. ဝံယိၤနါ မ့ၢ်ဃုထၢဝဲကျဲ တဘိဂ့ၤတဘိဂ့ၤဘၣ်ဆၣ် အဝဲကဘၣ်လဲၤခီဂာ်ဝဲ ထံကီၢ်ဒီးကစၢၢ်ကလိတၢ်လူၢ်တၢ်တြီၤန့ၣ်လီၤ. ဖျါလၢဝံယိၤနါ ကဘၣ်လဲၤတရံးဝဲစူၤရံ မဲးမုၢ်ခိၣ် ဒီးဘၣ်ခီဂာ်ဝဲထံကျိအါဘိ ဒ်သိးဒီးထံကျိဖရၤသးန့ၣ်လီၤ. ဒီးဖဲအဝဲကဘၣ်လဲၤခီဝဲ စူၤရံအဝ့ၢ်ဖိဒီးသဝီတဖၣ်မ့ၢ်ဂ့ၤ မ့းစပတၤမံမ့ၢ်ဂ့ၤ အၤၡူၢ်မ့ၢ်ဂ့ၤအဆၢကတီၢ် အဝဲကဘၣ်မံတ့ၢ်လၢ ပှၤလၢအတသ့ၣ်ညါဝဲတဖၣ်အဟံၣ်ပူၤန့ၣ်လီၤ. ဒ်တၢ်ဆၢကတီၢ် လဲၤပူၤကွံာ်တသီဘၣ်တသီ ဒီးဒ်ဝံယိၤနါခါထီၣ်ဝဲအခီၣ်ဆူညါ တခါဘၣ်တခါအသိးန့ၣ် အတၢ်သူၣ်ကိၢ်သးဂီၤဒံးယံာ်ဒံးအါထီၣ်ဝဲလီၤ. ၂. ယဟိဝၤယွၤ သိၣ်လိဝံယိၤနါ လၢအကဘၣ်တူၢ်လိာ်ဝဲ တၢ်မနုၤလဲၣ်.၂ တဘျီအံၤဒု ဝံယိၤနါသ့ၣ်ညါဝဲလၢ အဝဲဃၣ်ကဒါက့ၤအသးလၢအလီၢ်ခံ ဒ်သိးအကဃ့ၢ်ဟးဆှဲး အမူဒါအဂီၢ် တသ့လၢၤဘၣ်. လၢညါန့ၣ် အဝဲမၤဝဲဒ်န့ၣ် ဝံၤတဘျီလံ. တၢ်မၤလိလၢညါတခါန့ၣ် ပာ်ဖျါထီၣ်ဝဲလၢ ယဟိဝၤယွၤ ဒုးလီၤဝဲကလံၤမုၢ်လၢပီၣ်လဲၣ်ပူၤ ဒီးရဲၣ်လီၤကျဲၤလီၤဝဲလၢ ညၣ်ဖးဒိၣ်တဘ့ၣ် ကယူၢ်လီၤကွံာ်အီၤလီၤ. တၢ်ဆၢကတီၢ်ပူၤကွံာ် သၢသီဝံၤအလီၢ်ခံန့ၣ် ညၣ်ဖးဒိၣ်တဘ့ၣ်ဘှိးထီၣ်ကွံာ်အီၤလၢ ပီၣ်လဲၣ်အကၢၢ်ကပၤလီၤ. မ့ၢ်လၢယဟိဝၤယွၤ သိၣ်က့ၤသီက့ၤအီၤလၢ တၢ်သူၣ်စူၤသးစူၤပူၤအဃိ ဝံယိၤနါအတၢ်ဆီၣ်လီၤသးဒီး အတၢ်ဒိကနၣ်န့ၣ် အါထီၣ်ဝဲလီၤ.—ယိၤနါ အဆၢဒိၣ် ၁, ၂. ၃. ယဟိဝၤယွၤ ပာ်ဖျါထီၣ်တၢ်ဂ့ၤတၢ်ဝါလၢ ဝံယိၤနါအဖီခိၣ်လၢကျဲဒ်လဲၣ်, ဒီးတၢ်သံကွၢ်အိၣ်ထီၣ်ဝဲဒ်လဲၣ်.၃ ဖဲယဟိဝၤယွၤ မၢဝံယိၤနါ လဲၤဝဲဆူ ဝ့ၢ်နံၤနဝ့ ခံဘျီတဘျီအခါ အဝဲဒိကနၣ်ဝဲ ဒီးစးထီၣ်လဲၤဝဲဆူ မုၢ်ထီၣ်တခီလီၤ. (ဖး ယိၤနါ ၃:၁-၃ တက့ၢ်.) ဒ်လဲၣ်ဂ့ၤဒ်လဲၣ်ဂ့ၤ ဖဲယဟိဝၤယွၤ သိၣ်က့ၤသီက့ၤ ဝံယိၤနါဝံၤအလီၢ်ခံန့ၣ် မ့ၢ်အဝဲဆီတလဲ အတၢ်ပာ်သူၣ်ပာ်သး လၢာ်လၢာ်ဆ့ဆ့ဧါ. အဒိ ယဟိဝၤယွၤ ပာ်ဖျါထီၣ်ဝဲ တၢ်သးကညီၤလၢ ဝံယိၤနါအဖီခိၣ်, မၤပူၤဖျဲးအီၤဒ်သိး အသုတလီၤအုးသံလၢ ထံအဖီလာ်တဂ့ၤအဂီၢ်, တစံၣ်ညီၣ်အီၤလၢ အပူထီၣ်တၢ်အဃိဘၣ်, ဒီးဟ့ၣ်အီၤတၢ်ခွဲးတၢ်ယာ် ခံဘျီတဘျီလၢ ကဖီၣ်ထီၣ်က့ၤမူဒါ လၢအလီၤဘၣ်အီၤန့ၣ်လီၤ. ဖဲဝံယိၤနါ ထံၣ်ဘၣ်ဝဲကစၢ်ယွၤ အတၢ်မၤဂ့ၤသ့ၣ်တဖၣ်အံၤဝံၤအလီၢ်ခံ မ့ၢ်အဝဲဂုာ်ကျဲးစၢး ပာ်ဖျါထီၣ်တၢ်သးကညီၤလၢ ပှၤဂၤအဖီခိၣ်စ့ၢ်ကီးဧါ. ပှၤဟီၣ်ခိၣ်ဖိလၢ အတလၢတပှဲၤန့ၣ် ကပာ်ဖျါထီၣ်တၢ်သးကညီၤ လၢပှၤဂၤအဖီခိၣ်အဂီၢ် တမ့ၢ်တၢ်လၢအညီဝဲဘၣ်. ဒ်သိးပမၤလိန့ၢ်တၢ်လၢ ဝံယိၤနါအအိၣ်ကသ့အဂီၢ် ခဲအံၤ ပကသမံသမိးကွၢ် အတၢ်ဂံၢ်စၢ်ဘါစၢ်တဖၣ်လီၤ.၄,၅. ဘၣ်မနုၤအဃိ ယဟိဝၤယွၤ ကိးဝဲဝ့ၢ်နံၤနဝ့လၢ “ဝ့ၢ်ဖးဒိၣ်တဖျၢၣ်” လဲၣ်, တၢ်ဂ့ၢ်အဝဲအံၤန့ၣ် သိၣ်လိပှၤလၢ ကစၢ်ယွၤမ့ၢ်ပှၤဒ်လဲၣ်တဂၤလဲၣ်.၄ ဘၣ်မနုၤအဃိ ဝ့ၢ်နံၤနဝ့တဖျၢၣ်အံၤ မ့ၢ်ဝ့ၢ်လၢအရ့ဒိၣ်လၢ ယဟိဝၤယွၤအဂီၢ်လဲၣ်န့ၣ် ဝံယိၤနါတနၢ်ပၢၢ်ဝဲဘၣ်. ပဖးဘၣ်လၢ– “နံၤနဝ့မ့ၢ်ဝ့ၢ်ဖးဒိၣ်တဖျၢၣ်လၢ ကစၢ်အမဲာ်ညါ” လီၤ. (ယိၤနါ ၃:၃) လၢလံာ်ယိၤနါအပူၤန့ၣ် ယဟိဝၤယွၤ ကိးဝဲနံၤနဝ့လၢ “ဝ့ၢ်ဖးဒိၣ်တဖျၢၣ်” န့ၣ်အိၣ်ဝဲသၢဘျီလီၤ. (ယိၤနါ ၁:၂; ၃:၂; ၄:၁၁) ဘၣ်မနုၤအဃိ ယဟိဝၤယွၤ ပာ်ပနီၣ်ဝဲနံၤနဝ့လၢ ဝ့ၢ်ဖးဒိၣ်တဖျၢၣ် မ့တမ့ၢ် ဝ့ၢ်လၢအရ့ဒိၣ်တဖျၢၣ်လဲၣ်.၅ နံၤနဝ့မ့ၢ်ဝ့ၢ်လၢပျၢၤတဖျၢၣ်လၢ စီၤနံးမရိး တ့ထီၣ်ဝဲဖဲထံလုၢ်ဘၢတၢ်ဝံၤ အလီၢ်ခံန့ၣ်လီၤ. ဒီးဝ့ၢ်နံၤနဝ့ မ့ၢ်ဝ့ၢ်ဖးဒိၣ်ဖးလဲၢ်တဖျၢၣ် လၢအလီၤဘီလီၤမုၢ်လီၤ. တကးဒံးဘၣ် ဖျါလၢဝ့ၢ်လၢအဂုၤအဂၤတနီၤန့ၣ် အိၣ်ဝဲလၢ နံၤနဝ့အတၢ်ပၢအဖီလာ်န့ၣ်လီၤ. ဒ်သိးပှၤတဂၤကခီဂာ်နံၤနဝ့, စးထီၣ်လၢအခိၣ်ဒီး တုၤလီၤလၢအခံအဂီၢ်န့ၣ် ကဘၣ်ဟးဝဲသၢသီကျဲန့ၣ်လီၤ. (၁ မိၤ. ၁၀:၁၁; ယိၤနါ ၃:၃) ဝ့ၢ်နံၤနဝ့န့ၣ် အိၣ်ဒီးတၢ်လုၢ်ဟံၣ်လီၤဘီလီၤမုၢ်, ဝ့ၢ်ခိၣ်ဒူလၢအကျၢၤ တကးဒံးဘၣ် အိၣ်ဒီးတၢ်သူၣ်ထီၣ်လၢအဂၤတဖၣ်လီၤ. ဘၣ်ဆၣ်သနာ်က့ ယဟိဝၤယွၤ တပာ်ပနီၣ်ဝဲဝ့ၢ်နံၤနဝ့ ဒ်ဝ့ၢ်လၢအရ့ဒိၣ်တဖျၢၣ်လၢ တၢ်သ့ၣ်တဖၣ်အံၤအဃိဘၣ်. တၢ်အရ့ဒိၣ်လၢ ကစၢ်ယွၤအဂီၢ်န့ၣ် မ့ၢ်ဝဲပှၤကညီလီၤ. ဖဲန့ၣ်အဆၢကတီၢ် ပှၤကညီအနီၣ်ဂံၢ်လၢဝ့ၢ်နံၤနဝ့အပူၤန့ၣ် အိၣ်အါန့ၢ်ဒံး ဝ့ၢ်လၢအဂၤတဖၣ်န့ၣ်လီၤ. ပှၤဝ့ၢ်ဖိတဖၣ် အၢဝဲသီဝဲဘၣ်ဆၣ် ယဟိဝၤယွၤ သူၣ်အိၣ်သးအိၣ်ဒံးအဝဲသ့ၣ်လီၤ. ယဟိဝၤယွၤ အဲၣ်အဝဲသ့ၣ် တဂၤစုာ်စုာ်ဒီးမုၢ်လၢ်ဝဲလၢ အဝဲသ့ၣ်ကပီၢ်ယၢ်လီၤက့ၤအသးန့ၣ်လီၤ. ဒီးကစၢ်ယွၤ အဲၣ်ဒိးထံၣ်စ့ၢ်ကီးဝဲလၢ အဝဲသ့ၣ်ကမၤတၢ်တီတၢ်လိၤန့ၣ်လီၤ.ဝံယိၤနါ ထံၣ်ဘၣ်ဝဲလၢ ဝ့ၢ်နံၤနဝ့ မ့ၢ်ဝ့ၢ်ဖးဒိၣ်တဖျၢၣ်လၢအပှဲၤဝဲဒီးတၢ်အၢတၢ်သီ ၆. (က)ဖဲဝံယိၤနါ လဲၤတုၤလၢ ဝ့ၢ်နံၤနဝ့အခါ ဘၣ်မနုၤအဃိ အတၢ်ပျံၤတၢ်ဖုးကအါထီၣ်ဝဲလဲၣ်. (ကွၢ်စ့ၢ်ကီး တၢ်ဂ့ၢ်အဘျဲၣ်တက့ၢ်.) (ခ)ဖဲဝံယိၤနါ စံၣ်တဲၤတဲလီၤတၢ်လၢ ဝ့ၢ်နံၤနဝ့အပူၤအခါ ပထံၣ်ဘၣ်လၢ အဝဲအိၣ်ဒီးတၢ်ဂ့ၤတၢ်ဝါမနုၤတဖၣ်လဲၣ်.၆ ဖဲဝံယိၤနါ လဲၤတုၤလၢဝ့ၢ်နံၤနဝ့အခါ ပှၤဝ့ၢ်ဖိအနီၣ်ဂံၢ်အိၣ်အါန့ၢ်ဒံး ၁၂၀,၀၀၀ အဃိ ဘၣ်သ့ၣ်သ့ၣ်အဝဲကပျံၤတၢ် ဒိၣ်န့ၢ်ဒံးလၢညါန့ၣ်လီၤ.* ဖဲအဝဲလဲၤတုၤလၢ ဝ့ၢ်နံၤနဝ့အခါ ဘၣ်ဟးဒံးလၢ ဝ့ၢ်ပူၤဒီတနံၤညါ ဒ်သိးကဃုထံၣ်န့ၢ်တၢ်လီၢ်လၢ ပှၤဂီၢ်မုၢ်အိၣ်ဝဲအါအါဂီၢ်ဂီၢ်အလီၢ်န့ၣ်လီၤ. ဘၣ်သ့ၣ်သ့ၣ် အဝဲကဟးဃုဝဲ တၢ်လီၢ်လၢအကြၢးအဘၣ် လၢကစးထီၣ်စံၣ်တဲၤတဲလီၤတၢ်အဂီၢ်လီၤ. အဝဲကဘၣ်ကတိၤတၢ်ဒီး ရ့လိာ်အသးဒီး ပှၤဝ့ၢ်ဖိတဖၣ်အံၤဒ်လဲၣ်. မ့ၢ်ဝံယိၤနါ မၤလိပှၤအၤၡူၢ်ဖိ အကျိာ်ဒီးကတိၤဝဲဘၣ်စ့ၢ်ကီးဧါ. မ့တမ့ၢ်ဘၣ်န့ၣ် မ့ၢ်ယဟိဝၤယွၤ မၤစၢၤအီၤဒ်သိး အဝဲတဲပှၤအၤၡူၢ်ဖိအကျိာ်ကဘၣ်ဝဲတဘျီဃီဧါ. ပတသ့ၣ်ညါဘၣ်. ဘၣ်သ့ၣ်သ့ၣ် ဖဲဝံယိၤနါ ဘိးဘၣ်သ့ၣ်ညါဝဲတၢ်ကစီၣ်လၢ ဧ့ၤဘြံၤကျိာ်အခါ ပှၤတဂၤဂၤကကျိာ်ထံန့ၢ်အီၤဒ်သိး ပှၤနံၤနဝ့ဖိတဖၣ်ကနၢ်ပၢၢ်ဝဲအဂီၢ်လီၤ. ဒ်လဲၣ်ဂ့ၤဒ်လဲၣ်ဂ့ၤ ဝံယိၤနါ စံၣ်တဲၤတဲလီၤတၢ် ယိယိဖိဒီးစံးဝဲလိၤလိၤလၢ– “အိၣ်ဒံးအနံၤလွံၢ်ဆံဒီး နံၤနဝ့ကဘၣ်တၢ်မၤဟးဂီၤကွံာ်အီၤလီၤ.” (ယိၤနါ ၃:၄) အဝဲကတိၤတၢ်လၢ တၢ်သးဒူအပူၤဒီး စံးဝံၤစံးက့ၤဝဲဒ်အံၤ တဘျုးဘျီညါလီၤ. ဝံယိၤနါပာ်ဖျါထီၣ်တၢ်သးဒူ ဒီးတၢ်နာ်လၢအဂၢၢ်ကျၢၤ ခီဖျိလၢ အဝဲမၤဝဲဒ်အံၤအဃိလီၤ. ခရံာ်ဖိလၢမုၢ်မဆါတနံၤအံၤ ကြၢးအိၣ်ဒီးတၢ်ဂ့ၤတၢ်ဝါတဖၣ်အံၤ သပှၢ်ကတၢၢ်န့ၣ်လီၤ.ဝံယိၤနါ စံၣ်တဲၤတဲၤလီၤ တၢ်စံၣ်ညီၣ်အကစီၣ်ယိယိဖိ၇,၈. (က)ဖဲပှၤနံၤနဝ့ဖိတဖၣ် နၢ်ဟူဘၣ်ဝဲတၢ်ကစီၣ်လၢ ဝံယိၤနါအအိၣ်အခါ အဝဲသ့ၣ်မၤဝဲဒ်လဲၣ်. (ခ)ဖဲနံၤနဝ့အစီၤပၤ နၢ်ဟူဘၣ်ဝဲတၢ်စံၣ်ညီၣ်အကစီၣ်လၢဝံယိၤနါ တဲဆိပာ်ဝဲအခါ အဝဲမၤဝဲဒ်လဲၣ်.၇ ပှၤနံၤနဝ့ဖိတဖၣ် ပာ်သူၣ်ပာ်သးဝဲ ဝံယိၤနါအတၢ်ကစီၣ်န့ၣ်လီၤ. ဝံယိၤနါ ကဆိၣ်ကမိၣ်ဝဲလၢ ပှၤနံၤနဝ့ဖိတဖၣ် ကသးပှံၢ်ထီၣ်အီၤဒီး ကမၤအီၤဖးဆါညါ. ဘၣ်ဆၣ် ဒ်အဝဲဆိကမိၣ်ပာ်စၢၤဝဲအသိးန့ၣ် တဟဲကဲထီၣ်အသးဒ်န့ၣ်ဘၣ်. ပှၤနံၤနဝ့ဖိတဖၣ် ဒိကနၣ်ဝဲဝံယိၤနါ အတၢ်ကတိၤလီၤ. အတၢ်ကစီၣ်န့ၣ်ရၤလီၤအသးချ့ချ့ ဒ်မ့ၣ်အူလဲးအီၣ်ဝဲ သ့ၣ်ပှၢ်အသိးန့ၣ်လီၤ. တယံာ်တမီၢ်န့ၣ် ပှၤဝ့ၢ်ဖိခဲလၢာ်ကတိၤသကိးဝဲ ဘၣ်ဃးဒီးတၢ်စံၣ်ညီၣ်အကစီၣ်လၢ ဝံယိၤနါတဲဆိပာ်ဝဲလီၤ. (ဖး ယိၤနါ ၃:၅ တက့ၢ်.) ပှၤနံၤနဝ့ဖိတဖၣ်န့ၣ် ဖှီၣ်မ့ၢ်ဂ့ၤကဲဒိၣ်မ့ၢ်ဂ့ၤ, ပိာ်မုာ်ဂ့ၤပိာ်ခွါဂ့ၤ, သးပှၢ်မ့ၢ်ဂ့ၤဖိသၣ်မ့ၢ်ဂ့ၤ ပီၢ်ယၢ်လီၤက့ၤအသး ဒီးဒုၣ်တၢ်အီၣ်တၢ်အီကိးဂၤဒဲးလီၤ. တယံာ်တမီၢ်န့ၣ် တၢ်မၤအသးတဖၣ်အံၤ ဟူထီၣ်သါလီၤ တုၤလၢနံၤနဝ့ၤအစီၤပၤအနၢ်ပူၤစ့ၢ်ကီးလီၤ.ဒ်သိးဝံယိၤနါ စံၣ်တဲၤတဲလီၤတၢ်လၢ ဝ့ၢ်နံၤနဝ့ပူၤကဘူၣ်အဂီၢ် အဝဲလိၣ်ဘၣ်တၢ်သးဒူဒီးတၢ်နာ်လီၤ၈ နံၤနဝ့အစီၤပၤစ့ၢ်ကီး ဖဲနၢ်ဟူဘၣ်ဝဲ ဝံယိၤနါအတၢ်ဟ့ၣ်ပလီၢ်အခါ အဝဲဆီတလဲအတၢ်ပာ်သူၣ်ပာ်သး ဒီးပီၢ်ယၢ်လီၤက့ၤအသးလီၤ. မ့ၢ်လၢအဝဲပျံၤဝဲ ကစၢ်ယွၤအဃိ ဂဲၤဆၢထၢၣ်ဝဲလၢ အလီၢ်ပစိာ်, ဘ့ၣ်လီၤကွံာ်စီၤပၤအကူအသိး, ကူထီၣ်သိးထီၣ်တၢ်ဒ် ထံဖိကီၢ်ဖိတဖၣ်ကူဝဲသိးဝဲအသိး ဒီး “ဆ့ၣ်နီၤဝဲလၢ ဖၣ်ဆါအကျါ” န့ၣ်လီၤ. တကးဒံးဘၣ် စီၤပၤဒီး “အပဒိၣ်ဖးဒိၣ်တဖၣ်” န့ၣ်ထုးထီၣ်တၢ်သိၣ်တၢ်သီလၢ အပှၤထံဖိကီၢ်ဖိတဖၣ် ကဘၣ်ဒုၣ်တၢ်အီၣ်တၢ်အီန့ၣ်လီၤ. ဒီးစီၤပၤမၤလိာ်အထံဖိကီၢ်ဖိ လၢကကူထီၣ်သိးထီၣ်ဝဲ ထၢၣ်သွ့ကိးဂၤဒဲးဃုာ်ဒီးအဝဲသ့ၣ် အဆၣ်ဖိကီၢ်ဖိတဖၣ်ဒၣ်လဲာ်န့ၣ်လီၤ.* လၢတၢ်ဆီၣ်လီၤသးအပူၤ စီၤပၤအၢၣ်လီၤဝဲလၢ အထံဖိကီၢ်ဖိတဖၣ် မၤတၢ်အၢတၢ်သီ ဒီးအဲၣ်တၢ်မၤဆူၣ်မၤစိးန့ၣ်လီၤ. မ့ၢ်လၢအထံဖိကီၢ်ဖိ ပီၢ်ယၢ်လီၤက့ၤအသးအဃိ စီၤပၤမုၢ်လၢ်ဝဲလၢ ကစၢ်ယွၤလၢအမ့ၢ်အတီတဂၤအံၤ ကပာ်ဖျါထီၣ်တၢ်သးကညီၤ လၢအဝဲသ့ၣ်အဖီခိၣ်လီၤ. စီၤပၤစံးဝဲလၢ– “ဘၣ်တဘၣ်ယွၤက ... ဃၣ်ကွံာ်အသးလၢ အသးကဲၤထီၣ်, ဒ်သိးပသုတတုၤလၢ တၢ်ဟးဂီၤတဂ့ၤ” အဂီၢ်လီၤ.—ယိၤနါ ၃:၆-၉. ၉. ဘၣ်ဃးဒီးပှၤနံၤနဝ့ဖိန့ၣ် ပှၤဃုသ့ၣ်ညါတၢ်ဖိတနီၤ သးဒ့ဒီဝဲလၢ တၢ်ဂ့ၢ်မနုၤအဖီခိၣ်လဲၣ်, ဒီးဘၣ်မနုၤအဃိ အဝဲသ့ၣ်အတၢ်သးဒ့ဒီန့ၣ် ကမၣ်ဝဲလဲၣ်.၉ မ့ၢ်လၢပှၤနံၤနဝ့ဖိတဖၣ် ပီၢ်ယၢ်လီၤက့ၤအသး တဘျီဃီအဃိ ပှၤဃုသ့ၣ်ညါတၢ်ဖိတနီၤ အသးဒ့ဒီဝဲလီၤ. ဒ်လဲၣ်ဂ့ၤဒ်လဲၣ်ဂ့ၤ ပှၤကူၣ်ဘၣ်ကူၣ်သ့လၢ လံာ်စီဆှံတကပၤ ထံၣ်ဝဲလၢပှၤနံၤနဝ့ဖိ ပီၢ်ယၢ်လီၤက့ၤအသးတဘျီဃီန့ၣ် မ့ၢ်တၢ်လၢအလီၤပလိာ်လိာ်အသးဒီး ပှၤလၢၤပျၢၤတဖၣ်အတၢ်ပာ်သူၣ်ပာ်သး ဒီးလုၢ်လၢ်ဖဲန့ၣ်အဆၢကတီၢ်လီၤ. တကးဒံးဘၣ် လၢခံန့ၣ် ယ့ၣ်ၡူးပာ်ဖျါထီၣ်န့ၢ်ပှၤလၢ ပှၤနံၤနဝ့ဖိတဖၣ်န့ၣ် ပီၢ်ယၢ်လီၤက့ၤသးအနီၢ်ကီၢ်အဃိ ပသးဒ့ဒီအလီၢ်တအိၣ်ဘၣ်. (ဖး မးသဲ ၁၂:၄၁ တက့ၢ်.) ဖဲပှၤနံၤနဝ့ဖိတဖၣ် ပီၢ်ယၢ်လီၤက့ၤအသးအဆၢကတီၢ် ယ့ၣ်ၡူးအိၣ်လၢမူခိၣ်ဒီး ထံၣ်ဝဲတၢ်မၤအသးသ့ၣ်တဖၣ်အံၤလီၤ. (ယိၤဟၣ် ၈:၅၇, ၅၈) ပမ့ၢ်တဲတီတီန့ၣ် ပှၤလၢအအၢသံသိတဂၤဒၣ်လဲာ် ကပီၢ်ယၢ်လီၤက့ၤအသးဧါ တပီၢ်ယၢ်လီၤက့ၤအသးဧါ ပတဲတဘၣ်ဘၣ်. ထဲယဟိဝၤယွၤတဂၤဧိၤန့ၣ် သ့ၣ်ညါဝဲပှၤဂၤ အတၢ်ပာ်သူၣ်ပာ်သးန့ၣ်လီၤ.၁၀,၁၁. (က)ဖဲပှၤနံၤနဝ့ဖိတဖၣ် ပီၢ်ယၢ်လီၤက့ၤသးအခါ ယဟိဝၤယွၤ မၤဝဲဒ်လဲၣ်. (ခ)ဘၣ်မနုၤအဃိ ပတဲသ့လၢ ယဟိဝၤယွၤ အတၢ်စံၣ်ညီၣ်န့ၣ်တီဝဲလိၤဝဲလဲၣ်.၁၀ ဖဲပှၤနံၤနဝ့ဖိတဖၣ် ပီၢ်ယၢ်လီၤက့ၤအသးအခါန့ၣ် ယဟိဝၤယွၤ မၤဝဲဒ်လဲၣ်. လၢခံန့ၣ် ဝံယိၤနါကွဲးဖျါထီၣ်ဝဲလၢ– “ကစၢ်ယွၤထံၣ်တၢ်လၢ အဝဲသ့ၣ်မၤဝဲ, ထံၣ်ဝဲလၢအဝဲသ့ၣ်ညိကွံာ်အသးလၢ အကျဲအအၢအသီန့ၣ်လီၤ. အန့ၣ်ဒီးအဝဲလဲလိာ်ကွံာ်အတၢ်ပာ်လီၤအသး ဒီးတစံၣ်ညီၣ်ဘၣ်အဝဲသ့ၣ် ဒ်အစံးတ့ၢ်လၢ ကမၤဝဲအသိးန့ၣ်ဘၣ်.”—ယိၤနါ ၃:၁၀, ခ့ခါစှီၤကျိာ်.၁၁ မ့မ့ၢ်ဒ်န့ၣ်န့ၣ် ယဟိဝၤယွၤဆၢတဲာ်ဝဲလၢ ကစံၣ်ညီၣ်ဝဲဝ့ၢ်နံၤနဝ့န့ၣ် ကမၣ်ဝဲဧါ. တကမၣ်ဝဲဘၣ်. လံာ်စီဆှံပာ်ဖျါထီၣ်ဝဲလၢ ယဟိဝၤယွၤ အတၢ်စံၣ်ညီၣ်တီန့ၣ် လၢဝဲပှဲၤဝဲလီၤ. (ဖး ၅ မိၤၡ့ ၃၂:၄ တက့ၢ်.) လၢတယံာ်တမီၢ်အတီၢ်ပူၤန့ၣ် ယဟိဝၤယွၤ အတၢ်သးဒိၣ်ထီၣ်ပှၤနံၤနဝ့ဖိန့ၣ် ခုၣ်လီၤကွံာ်ဝဲ ဒ်ထံခုၣ်ကိၣ်လိၣ်အသိးလီၤ. ခီဖျိလၢ ကစၢ်ယွၤထံၣ်ဘၣ်ဝဲ ပှၤနံၤနဝ့ဖိတဖၣ်ဆီတလဲ အတၢ်ပာ်သူၣ်ပာ်သးအဃိ တစံၣ်ညီၣ်အဝဲသ့ၣ်လၢၤဘၣ်. ဒီးယဟိဝၤယွၤ ဆၢတဲာ်လီၤအသးလၢ ကပာ်ဖျါထီၣ်တၢ်သးကညီၤ လၢအဝဲသ့ၣ်အဖီခိၣ်န့ၣ်လီၤ.၁၂,၁၃. (က)ယဟိဝၤယွၤ ပာ်ဖျါထီၣ်တၢ်သူၣ်စူၤသးစူၤ ဒီးတၢ်သးကညီၤလၢကျဲဒ်လဲၣ်. (ခ)ဘၣ်မနုၤအဃိ တၢ်လၢဝံယိၤနါ တဲဆိပာ်စၢၤဝဲန့ၣ် တကမၣ်ဝဲလဲၣ်.၁၂ တၢ်ဘူၣ်တၢ်ဘါခိၣ်နၢ် အတၢ်သိၣ်လိတဖၣ် ဒုးဆိကမိၣ်ပှၤဂီၢ်မုၢ်လၢ ကစၢ်ယွၤန့ၣ်တအိၣ်ဒီးတၢ်သးကညီၤ ဒီးဖီၣ်ဃံးဝဲတၢ်သိၣ်တၢ်သီန့ၣ်လီၤ. ဘၣ်ဆၣ် ယဟိဝၤယွၤ တမ့ၢ်ပှၤဒ်န့ၣ်ဘၣ်. လၢတၢ်န့ၣ်အလီၢ် ယဟိဝၤယွၤ အိၣ်ဒီးတၢ်သူၣ်စူၤသးစူၤ, တၢ်ဆီၣ်လီၤသးဒီးတၢ်သးကညီၤလီၤ. ဖဲကစၢ်ယွၤ ပာ်လီၤအသးလၢ ကစံၣ်ညီၣ်ပှၤအၢအခါန့ၣ် အဝဲသူဝဲအခ့အပှၤဒ်သိး ကဟ့ၣ်ပလီၢ်ဆိအဝဲသ့ၣ်အဂီၢ်လီၤ. ယဟိဝၤယွၤ သးအိၣ်ဝဲလၢပှၤအၢပှၤသီ ကပီၢ်ယၢ်လီၤက့ၤအသး ဒီးဃၣ်လိၤထီၣ်က့ၤအကျဲ ဒ်ပှၤနံၤနဝ့ဖိတဖၣ်အသိးန့ၣ်လီၤ. (ဃ့း. ၃၃:၁၁) ယဟိဝၤယွၤ စံးဘၣ်ဝံယံးရမံယၤလၢ– “တဘျီဂ့ၤ, တဘျီဂ့ၤယမ့ၢ်စံးလၢယကထဲးထီၣ်ကွံာ်, မၤလီၤပှီၢ်, မ့တမ့ၢ်မၤဟးဂီၤပှၤတကလုာ်ဂ့ၤတကလုာ်ဂ့ၤမ့ၢ်ဂ့ၤ, ဘီမုၢ်တဘ့ၣ်ဂ့ၤတဘ့ၣ်ဂ့ၤမ့ၢ်ဂ့ၤ, ဘၣ်ဆၣ်ဒီး, ပှၤကလုာ်အဝဲန့ၣ်မ့ၢ်ဃၣ်ကွံာ်အသးလၢတၢ်အၢတၢ်သီဒီး, ယတမၤတၢ်လၢယစံးတ့ၢ်လၢ ယကမၤအီၤန့ၣ်ဘၣ်.”—ယံး. ၁၈:၇, ၈, ခ့ခါစှီၤကျိာ်.ကစၢ်ယွၤ သးအိၣ်ဝဲလၢ ပှၤအၢပှၤသီတဖၣ် ကဃၣ်လိၤထီၣ်က့ၤအကျဲ ဒ်ပှၤနံၤနဝ့ဖိတဖၣ်အသိး၁၃ ဒ်ဝံယိၤနါ တဲဆိပာ်စၢၤဝဲအသိးန့ၣ် ကမၣ်ဝဲဧါ. တကမၣ်ဘၣ်. ခီဖျိလၢ အတၢ်စံးပာ်န့ၣ် ကဲထီၣ်တၢ်ဟ့ၣ်ပလီၢ်လၢ အဝဲသ့ၣ်အဂီၢ်လီၤ. ကစၢ်ယွၤဟ့ၣ်ပလီၢ် ပှၤနံၤနဝ့ဖိ မ့ၢ်လၢအဝဲသ့ၣ် မၤတၢ်အၢတၢ်သီအဃိလီၤ. ဖဲပှၤနံၤနဝ့ဖိတဖၣ် နၢ်ဟူဘၣ်တၢ်ဟ့ၣ်ပလီၢ်အခါန့ၣ် အဝဲသ့ၣ် ပီၢ်ယၢ်လီၤက့ၤအသး တဘျီဃီလီၤ. ပှၤနံၤနဝ့ဖိတဖၣ် မ့ၢ်ဆဲးမၤဒံးတၢ်အၢတၢ်သီန့ၣ် ကစၢ်ယွၤ ကစံၣ်ညီၣ်အဝဲသ့ၣ် ဒ်အဝဲတဲပာ်စၢၤဝဲအသိးလီၤ. ဒီးလၢခံန့ၣ် ကစၢ်ယွၤစံၣ်ညီၣ် ပှၤနံၤနဝ့ဖိတဖၣ် သပှၢ်ကတၢၢ်န့ၣ်လီၤ.—ဖါ.၂:၁၃-၁၅.၁၄. ဖဲယဟိဝၤယွၤ ပာ်ဖျါထီၣ်တၢ်သးကညီၤ လၢပှၤနံၤနဝ့ဖိတဖၣ်အဖီခိၣ်အခါ ဝံယိၤနါအသးမၤအသးဒ်လဲၣ်.၁၄ ခီဖျိလၢ ကစၢ်ယွၤတစံၣ်ညီၣ် ပှၤနံၤနဝ့ဖိအဃိ ဝံယိၤနါအသးမၤအသးဒ်လဲၣ်. ပဖးဘၣ်လၢ– “စီၤယိၤနါအသူၣ်ကိၢ်အသးဂီၤဒိၣ်မး, ဒီးအသးထီၣ်ဝဲလီၤ.” (ယိၤနါ ၄:၁) တကးဒံးဘၣ် ဖဲဝံယိၤနါ ဃ့ဘါထုကဖၣ်ဝဲအခါန့ၣ် ဖျါလၢအဝဲသိၣ်ဝဲ သ့တၢ်လၢာ်ကစၢ်ယွၤန့ၣ်လီၤ. ဝံယိၤနါ အဲၣ်ဒိးစံးဝဲလၢ အဝဲမ့ၢ်အိၣ်တ့ၢ်လၢအနီၢ်ကစၢ်အထံကီၢ်န့ၣ် ကဂ့ၤဒိၣ်ဝဲလီၤ. ဒီးဝံယိၤနါစံးဝဲလၢအခီၣ်ထံးလံၤလံၤန့ၣ် အဝဲသ့ၣ်ညါပာ်စၢၤလၢ ယဟိဝၤယွၤ တစံၣ်ညီၣ်ပှၤနံၤနဝ့ဖိဘၣ်. တကးဒံးဘၣ် အဝဲတဲဘၣ်ကစၢ်ယွၤလၢ ယဃ့ၢ်ကွံာ်ဆူ ဝ့ၢ်တၢ်ၡံၣ်န့ၣ် မ့ၢ်လၢယသ့ၣ်ညါပာ်စၢၤလၢ နကမၤဒ်န့ၣ်အဃိလီၤ. ဒီးဖဲအဝဲဃ့ဘါထုကဖၣ်ဝဲအခါန့ၣ် ဃ့ဝဲလၢအကသံ ဒီးစံးဝဲလၢ ယသံန့ၣ်ဂ့ၤန့ၢ်ယအိၣ်မူတက့ၢ်လီၤ.—ဖး ယိၤနါ ၄:၂, ၃ တက့ၢ်.၁၅. (က)ဝံယိၤနါ သးဘၣ်ဒိဒီးသးဒိၣ်ထီၣ်တၢ်လၢ တၢ်ဂ့ၢ်မနုၤအဃိလဲၣ်. (ခ)ဖဲယဟိဝၤယွၤ အဝံသူၣ်ကိၢ်သးဂီၤအခါ ကစၢ်ရ့ဒီးအီၤဒ်လဲၣ်.၁၅ ဘၣ်မနုၤအဃိ ဝံယိၤနါ အသးဟးဂီၤဝဲလဲၣ်. ပတသ့ၣ်ညါတၢ်အိၣ်လၢ ဝံယိၤနါအသးပူၤ ခဲလၢာ်ခဲဆ့ဘၣ်. ဘၣ်ဆၣ် ပသ့ၣ်ညါလၢ ဝံယိၤနါ ရၤလီၤတၢ်ကစီၣ်လီၤပျံၤလီၤဖုးလၢ ပှၤနံၤနဝ့ဖိတဖၣ် ကဘၣ်တၢ်စံၣ်ညီၣ်အဝဲသ့ၣ်န့ၣ်လီၤ. အဝဲသ့ၣ်နာ်ဝဲ ဝံယိၤနါ အတၢ်ကစီၣ်အံၤလီၤ. ဘၣ်ဆၣ် ဒ်ဝံယိၤနါ တဲဝဲအသိးန့ၣ် တဟဲကဲထီၣ်အသးဘၣ်. မ့ၢ်ဝံယိၤနါ ဘၣ်ယိၣ်ဝဲလၢ ပှၤကတဲဟးဂီၤအီၤဧါ မ့တမ့ၢ် ဘၣ်ယိၣ်ဝဲလၢ ပှၤကတဲအီၤလၢအမ့ၢ် ဝံအဘျၣ်ဧါ. ဒ်လဲၣ်ဂ့ၤဒ်လဲၣ်ဂ့ၤ ဖဲပှၤနံၤနဝ့ဖိတဖၣ် ပီၢ်ယၢ်လီၤက့ၤသး ဒီးယဟိဝၤယွၤ ပာ်ဖျါထီၣ်တၢ်သးကညီၤ လၢအဝဲသ့ၣ်အဖီခိၣ်အခါန့ၣ် ဝံယိၤနါ အသးတမုာ်ဝဲနီတစဲးဘၣ်. လၢတၢ်န့ၣ်အလီၢ် အဝဲသူၣ်ဒိၣ်သးဖျိးထီၣ်တၢ်, သးကညီၤလီၤက့ၤအသး ဒီးတူၢ်ဘၣ်ဝဲလၢ အမံၤအသၣ်ကဟးဂီၤဝဲလီၤ. ဘၣ်ဆၣ်သနာ်က့ ယဟိဝၤယွၤ လၢအအိၣ်ဒီးတၢ်သးကညီၤတဂၤအံၤ ကွၢ်ဝဲလၢအဝံအတၢ်ဂ့ၤတၢ်ဝါတကပၤလီၤ. ဝံယိၤနါ ပာ်ဖျါထီၣ်တၢ်တပာ်ကဲယဟိဝၤယွၤ ဘၣ်ဆၣ် ကစၢ်တစံၣ်ညီၣ်အီၤဘၣ်. လၢတၢ်န့ၣ်အလီၢ် ကစၢ်ယွၤသံကွၢ်အီၤ တၢ်သံကွၢ်ယိယိဖိတဖျၢၣ်လၢ တၢ်သူၣ်စူၤသးစူၤအပူၤလီၤ. ကစၢ်ယွၤစံးဘၣ်အီၤလၢ– “နသးထီၣ်န့ၣ်ဂ့ၤစ့ၢ်ကီးဧါ.” (ယိၤနါ ၄:၄) မ့ၢ်ဝံယိၤနါ စံးဆၢက့ၤကစၢ်ယွၤဧါ. ပတထံၣ်ဘၣ် အတၢ်စံးဆၢလၢလံာ်စီဆှံအပူၤဘၣ်.၁၆. တဘျီတခီၣ်န့ၣ် ဘၣ်သ့ၣ်သ့ၣ် ပတၢ်ထံၣ်တလီၤပလိာ်ဒီး ကစၢ်ယွၤအတၢ်ထံၣ်လၢကျဲဒ်လဲၣ်, ဒီးပမၤလိန့ၢ် တၢ်လၢဝံယိၤနါ အအိၣ်ဒ်လဲၣ်.၁၆ ဝံယိၤနါ အတၢ်ပာ်သူၣ်ပာ်သးအိၣ်ဒ်အံၤန့ၣ် ညီဝဲလၢပကစံၣ်ညီၣ်အီၤလီၤ. ဘၣ်ဆၣ် ပကြၢးသ့ၣ်နီၣ်ထီၣ်က့ၤလၢ ပမ့ၢ်ပှၤဟီၣ်ခိၣ်ဖိလၢအတလၢတပှဲၤအဃိ အါဘျီန့ၣ် ပတၢ်ထံၣ်တလီၤပလိာ်လိာ်အသး ဒီးယဟိဝၤယွၤအတၢ်ထံၣ်ဘၣ်. အဒိ ပှၤတနီၤနီၤဆိကမိၣ်ဝဲလၢ ဒ်သိးတၢ်လၢအလီၤသူၣ်အုးသးအုး သုတကဲထီၣ်တဂ့ၤအဂီၢ် ကစၢ်ယွၤကြၢးတြီဆၢဝဲလီၤ. ပှၤအဂၤတနီၤ ဆိကမိၣ်ဝဲလၢ ကစၢ်ယွၤကြၢးမၤဟးဂီၤကွံာ် ပှၤအၢပှၤသီတဘျီဃီလီၤ. မ့မ့ၢ်ပှၤအဂၤတနီၤန့ၣ် ဆိကမိၣ်ဝဲလၢ ကစၢ်ယွၤတကြၢးဟ့ၣ်အခွဲးလၢ မုၣ်ကီၤလံၢ်အတၢ်ပၢကအိၣ်ဝဲယံာ်ထဲအံၤညါဘၣ်. ဝံယိၤနါ အဒိအတဲာ်ဒုးသ့ၣ်နီၣ်ထီၣ်က့ၤပှၤလၢ ပတၢ်ထံၣ်မ့ၢ်တလီၤပလိာ်ဒီး ယဟိဝၤယွၤ အတၢ်ထံၣ်န့ၣ် ပကဘၣ်ဆီတလဲပတၢ်ဆိကမိၣ် ဒီးတမ့ၢ်လၢ ကစၢ်ယွၤကဘၣ်ဆီတလဲ အတၢ်ဆိကမိၣ်ဘၣ်.၁၇,၁၈. (က)ဖဲဝံယိၤနါ ဟးထီၣ်လၢဝ့ၢ်နံၤနဝ့ ဝံၤအလီၢ်ခံအဝဲမၤတၢ်မနုၤလဲၣ်. (ခ)ယဟိဝၤယွၤ မၤတၢ်လီၤလးတဖၣ်န့ၣ် ဝံယိၤနါတူၢ်ဘၣ်ဝဲဒ်လဲၣ်.၁၇ လၢတၢ်သးဟးဂီၤအပူၤ ဝံယိၤနါဟးထီၣ်လၢဝ့ၢ်နံၤနဝ့ ဒီးလဲၤဝဲဆူမုၢ်ထီၣ်တခီလီၤ. တၢ်လီၢ်အဝဲန့ၣ်န့ၣ် အိၣ်ဒီးကစၢၢ်ကလိတဖၣ်လီၤ. နမ့ၢ်လဲၤထီၣ်ကစၢၢ်န့ၣ် ဖဲနကွၢ်လီၤတၢ်လၢ တၢ်ဖီလာ်အခါ နကထံၣ်စိနံၤနဝ့ အဟီၣ်ကဝီၤလီၤ. ဝံယိၤနါ တ့ထီၣ်ဝဲဒဲဖဲတၢ်လီၢ်အဝဲန့ၣ် ဒီးကွၢ်လီၤတၢ်ဆူ ဝ့ၢ်နံၤနဝ့န့ၣ်လီၤ. ဘၣ်သ့ၣ်သ့ၣ် အဝဲကမုၢ်လၢ်ဒံးဝဲလၢ ဝ့ၢ်အံၤကဘၣ်တၢ်မၤဟးဂီၤကွံာ်အီၤန့ၣ်လီၤ. ဒ်သိးဝံလၢအခိၣ်ကိၤတဂၤအံၤ ကအိၣ်ဒီးတၢ်သးကညီၤအဂီၢ်န့ၣ် ယဟိဝၤယွၤကသိၣ်လိအီၤလၢ ကျဲဒ်လဲၣ်.၁၈ ဖဲမုၢ်နၤခီအဆၢကတီၢ်န့ၣ် ယဟိဝၤယွၤ ဒုးဒိၣ်ထီၣ်ဝဲ မာ်တိတထူၣ်လီၤ. ဖဲဝံယိၤနါ မံပၢၢ်ထီၣ်အခါ ထံၣ်ဘၣ်ဝဲ မာ်တိတထူၣ်အိၣ်ဒီး အဒိးအလၣ်လၢအလဲၢ်တဖၣ်အဃိ ကဲထီၣ်တၢ်အိၣ်ကဒုလၢအဂီၢ် ဂ့ၤန့ၢ်ဒံးဒဲလၢအတ့ထီၣ်ဝဲန့ၣ်လီၤ. လၢတၢ်န့ၣ်အဃိ “စီၤယိၤနါသးခု” ဒိၣ်မးလီၤ. ဘၣ်သ့ၣ်သ့ၣ် ဝံယိၤနါ ကဆိကမိၣ်ဝဲလၢ တၢ်ပနီၣ်တခါအံၤ အဲၣ်ဒိးစံးဝဲလၢ ကစၢ်ယွၤဘၣ်သူၣ်ဘၣ်သးအီၤ ဒီးကဆိၣ်ဂ့ၤအီၤလီၤ. ဒ်လဲၣ်ဂ့ၤဒ်လဲၣ်ဂ့ၤ ယဟိဝၤယွၤ ဒုးဒိၣ်ထီၣ်မာ်တိအထူၣ်န့ၣ် အတၢ်တိာ်ပာ်တမ့ၢ်ထဲလၢ ကကဲထီၣ်တၢ်အိၣ်ကဒုလၢဝံယိၤနါအဂီၢ်ဘၣ်. ဒီးတမ့ၢ်ထဲလၢကမၤလီၤမၢ်ကွံာ် ဝံယိၤနါအတၢ်သးထီၣ်အဂီၢ်ဘၣ်. ကစၢ်ယွၤအဲၣ်ဒိး ဟ့ၣ်ဝံယိၤနါတၢ်မၤလိ လၢအရ့ဒိၣ်တခါ ဒ်သိးကအိၣ်စဲဘူး လၢအသူၣ်ကံၢ်သးလဲအပူၤန့ၣ်လီၤ. လၢတၢ်န့ၣ်အဃိ ကစၢ်ယွၤ မၤဝဲတၢ်လီၤလးအဂၤတဖၣ်လီၤ. အဆိကတၢၢ်န့ၣ် ကစၢ်ယွၤမၢလီၤဝဲတၢ်ဖိဃၢ်တဘိ လၢကအီၣ်သံကွံာ်ဝဲမာ်တိအထူၣ်န့ၣ်လီၤ. တၢ်မၤအသးအံၤဝံၤအလီၢ်ခံ ကစၢ်ယွၤဒုးဟဲထီၣ် “ကလံၤကိၢ်လၢမုၢ်ထီၣ်တခီ” ဒီးခီဖျိလၢ တၢ်ကိၢ်ပှံၢ်လံတကံအဃိ ဝံယိၤနါ “လီၤဘှါဝဲ” သပှၢ်ကတၢၢ်န့ၣ်လီၤ. တဘျီအံၤစ့ၢ်ကီး ဝံယိၤနါအသးဟးဂီၤအဃိ ဃ့ကဒီးလၢအကသံဝဲလီၤ.—ယိၤနါ ၄:၆-၈.၁၉,၂၀ ယဟိဝၤယွၤ သူဝဲမာ်တိအထူၣ်ဒ်သိး ကဟ့ၣ်ဝံယိၤနါတၢ်မၤလိဒ်လဲၣ်.၁၉ ယဟိဝၤယွၤ သံကွၢ်ဝံယိၤနါလၢ နသးပှံၢ်ထီၣ်တၢ်လၢ မာ်တိသံကွံာ်အဃိန့ၣ်ကြၢးဝဲဧါ. ဘၣ်ဆၣ်ဝံယိၤနါ တပီၢ်ယၢ်လီၤက့ၤအသးဘၣ်, အဝဲဆိကမိၣ်ဝဲလၢ အသးပှံၢ်ထီၣ်တၢ်န့ၣ်ကြၢးဝဲဘၣ်ဝဲလီၤ. လၢတၢ်န့ၣ်အဃိ အဝဲစံးဝဲလၢ– “ယသးထီၣ်တုၤယသံန့ၣ်ဂ့ၤလီၤ.” တဘျီအံၤန့ၣ် တၢ်ဆၢကတီၢ်တုၤဃီၤလၢ ယဟိဝၤယွၤ ကဟ့ၣ်အီၤတၢ်မၤလိန့ၣ်လီၤ.—ယိၤနါ ၄:၉.ကစၢ်ယွၤ သူဝဲမာ်တိအထူၣ် ဒ်သိး ကသိၣ်လိ ဝံယိၤနါလၢ ကအိၣ်ဒီး တၢ်သးကညီၤ အဂီၢ်လီၤ၂၀ ကစၢ်ယွၤစံးဘၣ် ဝံယိၤနါလၢ နသးအိၣ်မာ်တိလၢ ဒိၣ်ထီၣ်ဝဲလၢမုၢ်နၤခီ ဒီးဟးဂီၤကွံာ်ဝဲ တနၤဃီလၢ နတသူၣ်လီၤအီၤန့ၣ်လီၤ. ဝံၤဒီးယွၤစံးဘၣ်အီၤလၢ– “မ့ၢ်တကြၢးယသးအိၣ်ဘၣ်နံၤနဝ့, ဝ့ၢ်ဖးဒိၣ်တဖျၢၣ်, လၢပှၤကညီတသ့ၣ်ညါအစုထွဲဒီး အစုစ့ၣ်အိၣ်ဝဲလၢ တကလီၢ်ခံကလးအဘျဲၣ် ဒီးဆၣ်ဖိကီၢ်ဖိအါအါကလဲာ်န့ၣ်ဘၣ်ဧါ.”—ယိၤနါ ၄:၁၀, ၁၁, ခ့ခါစှီၤကျိာ်.*၂၁. (က)ယဟိဝၤယွၤ သူဝဲမာ်တိတထူၣ် ဒ်သိးကသိၣ်လိဝံယိၤနါတၢ်မနုၤလဲၣ် (ခ)ဒ်သိးပကသမံသမိးလီၤက့ၤ ပတၢ်ပာ်သူၣ်ပာ်သးအဂီၢ် ဝံယိၤနါ အဒိအတဲာ် မၤစၢၤပှၤဒ်လဲၣ်.၂၁ ယဟိဝၤယွၤ သူဝဲမာ်တိတထူၣ်အံၤ ဒ်သိးကသိၣ်လိဝံယိၤနါတၢ်မနုၤလဲၣ်န့ၣ် မ့ၢ်နနၢ်ပၢၢ်စ့ၢ်ကီးဧါ. ဒ်သိးမာ်တိ အထူၣ်ကဒိၣ်ထီၣ်အဂီၢ်န့ၣ် ဝံယိၤနါ တမၤဝဲနီတမံၤဘၣ်. ဘၣ်ဆၣ် ယဟိဝၤယွၤ မ့ၢ်ပှၤနံၤနဝ့ဖိတဖၣ် ဒီးတၢ်ဘၣ်တ့လၢဟီၣ်ခိၣ်ချၢခဲလၢာ် အသးသမူအဂံၢ်ခီၣ်ထံးလီၤ. မ့ၢ်ဝံယိၤနါ ထံၣ်ဝဲလၢမာ်တိထဲတထူၣ်ဧိၤန့ၣ် အလုၢ်အပှ့ၤအိၣ်အါန့ၢ်ဒံး ပှၤအနီၣ်ဂံၢ် ၁၂၀,၀၀၀ ဒီးဆၣ်ဖိကီၢ်ဖိလၢအအိၣ်မူဝဲဖဲန့ၣ်တဖၣ်န့ၣ်ဧါ. နီၢ်နီၢ်န့ၣ် ဝံယိၤနါသးအိၣ်မာ်တိတထူၣ်အံၤ ခီဖျိလၢ အကဲဘျုးလၢအနီၢ်ကစၢ်အဂီၢ်လီၤ. မ့မ့ၢ်ဒ်န့ၣ်န့ၣ် တဘျီအံၤ ဝံယိၤနါတကဲထီၣ်ပှၤလၢ အဃုထဲအနီၢ်ကစၢ်အဘျုးဘၣ်ဧါ. ဒ်န့ၣ်အသိး ဝံယိၤနါ သးထီၣ်ဝဲဘၣ်ဃးဒီးဝ့ၢ်နံၤနဝ့န့ၣ် မ့ၢ်လၢအဝဲဘၣ်ယိၣ်တၢ်လၢ အနီၢ်ကစၢ်အဂီၢ်လီၤ. အဝဲတအဲၣ်ဒိး ဒိးန့ၢ်ဘၣ်တၢ်မဲာ်ဆှးဘၣ် ဒီးအဲၣ်ဒိးဝဲလၢပှၤခဲလၢာ်ကထံၣ်ဝဲလၢ အတၢ်ကတိၤန့ၣ်ကဟဲလၢထီၣ်ပှဲၤထီၣ်ဝဲလီၤ. ဝံယိၤနါ အဒိအတဲာ်အံၤမၤစၢၤပှၤလၢ ပကသမံသမိးလီၤက့ၤပတၢ်ပာ်သူၣ်ပာ်သးန့ၣ်လီၤ. မ့ၢ်ပှၤလၢအတဃုအနီၢ်ကစၢ်အဘျုးနီတဘျီန့ၣ် အိၣ်ဝဲတဂၤဂၤဧါ. ယဟိဝၤယွၤ သိၣ်လိပှၤလၢတၢ်သူၣ်စူၤသးစူၤအပူၤ ဒ်သိးပကအိၣ်ဒီးတၢ်ဒိသူၣ်ဒိသး, ပာ်ဖျါထီၣ်တၢ်သးကညီၤ ဒီးတူၢ်ဆါပသးလၢ ပှၤဂၤအဂီၢ်န့ၣ် မ့ၢ်ပတကြၢးစံးဘျုးစံးဖှိၣ်က့ၤအီၤဘၣ်ဧါ.၂၂. (က)ယဟိဝၤယွၤသိၣ်က့ၤသီက့ၤဝံယိၤနါ ဘၣ်ဃးဒီးတၢ်သးကညီၤအဃိ အဝဲဆီတလဲအတၢ်ပာ်သူၣ်ပာ်သးဒ်လဲၣ်. (ခ)ပဝဲကိးဂၤဒဲးန့ၣ် ပဒိးန့ၢ်ဘၣ်တၢ်မၤလိလၢ ဝံယိၤနါအအိၣ်ဒ်လဲၣ်.၂၂ မ့ၢ်ဝံယိၤနါ ဟံးန့ၢ်တၢ်မၤလိစ့ၢ်ကီးဧါ. လံာ်ယိၤနါန့ၣ် ဘၣ်တၢ်မၤကတၢၢ်အီၤလၢ ယဟိဝၤယွၤအတၢ်သံကွၢ် ဖဲမကၢာ်တဖျၢၣ်န့ၣ်လီၤ. ပှၤဃုသ့ၣ်ညါတၢ်ဖိတနီၤ ကဒူးကဒ့ၣ်ဝဲလၢ ဝံယိၤနါ တစံးဆၢက့ၤ ကစၢ်ယွၤအတၢ်သံကွၢ်အံၤအဃိဘၣ်. ဘၣ်ဆၣ် ပမ့ၢ်ဆိကမိၣ်ထံန့ၣ် ပသ့ၣ်ညါဘၣ်လၢ ဝံယိၤနါဟံးန့ၢ်တၢ်မၤလိလီၤ. ဘၣ်မနုၤအဃိ ပတဲဒ်န့ၣ်သ့ဝဲလဲၣ်. မ့ၢ်လၢတၢ်အုၣ်အသးအိၣ်ဝဲလၢ ဝံယိၤနါ ကွဲးဝဲလံာ်ယိၤနါအဃိလီၤ. ဝံယိၤနါ က့ၤတုၤလၢ အတၢ်အိၣ်တၢ်ဆိးအလီၢ် ဂ့ၤဂ့ၤဘၣ်ဘၣ်ဝံၤအလီၢ်ခံ အဝဲကွဲးနီၣ်ဃာ်ဝဲတၢ်ဂ့ၢ်လၢ အဟဲကဲထီၣ်အသးသ့ၣ်တဖၣ်န့ၣ်လီၤ. ဖဲန့ၣ်အဆၢကတီၢ် ဝံယိၤနါအသးကပှၢ်ထီၣ်တစဲး, တကးဒံးဘၣ် အတၢ်ကူၣ်သ့ဒီး တၢ်ဆီၣ်လီၤသး ကအိၣ်အါန့ၢ်ဒံးလၢညါလီၤ. ထံၣ်ကမှံကွၢ်လၢ ဝံယိၤနါဂံၤဂုၤထီၣ်အခိၣ်လၢ တၢ်သူၣ်တမုာ်သးတမုာ်အပူၤ ဖဲအဝဲကွဲးဖျါထီၣ်က့ၤ အတၢ်ကမၣ်လၢ လံာ်ယိၤနါအပူၤန့ၣ်တက့ၢ်. ဖျါတြၢၢ်ကလာ်လၢ ဝံယိၤနါ ဒိးန့ၢ်ဘၣ်တၢ်မၤလိလၢ ယဟိဝၤယွၤအတၢ်သိၣ်က့ၤသီက့ၤအီၤ ဒီးမၤအါထီၣ်ဝဲအတၢ်သးကညီၤန့ၣ်လီၤ. မ့မ့ၢ်နၤန့ၣ် မ့ၢ်နကမၤဒ်န့ၣ်စ့ၢ်ကီးဧါ.—ဖး မးသဲ ၅:၇ တက့ၢ်.၁–၃. (က)ဖဲနီၢ်အ့ၤစတၢ် ကလဲၤထံၣ်လိာ်အသးဒီးအဝၤအခါ ဘၣ်မနုၤအဃိ အဝဲသးကနိးဝဲလဲၣ်. (ခ)ဘၣ်ဃးဒီး နီၢ်အ့ၤစတၢ်န့ၣ် ပကသမံသမိးကွၢ် တၢ်သံကွၢ်မနုၤတဖၣ်လဲၣ်.ဖဲနီၢ်အ့ၤစတၢ် ဟဲဒံးဘူးထီၣ်ဒီး စီၤပၤအတြဲၤခီၣ်ထံးအခါ အသးကနိးဒံးဒိၣ်ထီၣ်ဝဲလီၤ. အဝဲကဂုာ်ကျဲးစၢးပၢၤဃာ်ဝဲ အတၢ်သူၣ်ကိၢ်သးဂီၤတဖၣ်အံၤ သနာ်က့ တမ့ၢ်တၢ်လၢအညီဘၣ်. စီၤပၤအနီလၢ ၡူၡၣ်အပူၤန့ၣ် ဘၣ်တၢ်တ့ထီၣ်အီၤ လီၤဘီလီၤမုၢ်အဃိ ဖဲပှၤထံၣ်ဘၣ်ဝဲအခါ အသးကလီၤကတုၤ ဒီးကကမၢကမၣ်ဝဲဒိၣ်မးလီၤ. စီၤပၤအနီအဂီၤပၤဒူၣ်န့ၣ် ဘၣ်တၢ်ဖှူထီၣ်အီၤဒီး အလွဲၢ်အကလုာ်ကလုာ်, ကပီၤကတြ့ၣ်ကတြိၣ်, အိၣ်ဒီးဆၣ်ဖိကီၢ်ဖိအဂီၤဒ်သိးဒီး ကျီၢ်ဖါတံၢ်အိၣ်ဒီးအဒံးဆ့, ခ့ယုၢ်အဂီၤ ဃုာ်ဒီးပှၤခးပျၢ်ဖိအဂီၤလီၤ. စီၤပၤအနီအံၤ ဘၣ်တၢ်သူၣ်ထီၣ်အီၤလၢ တၢ်လီၢ်လၢအကစီၤထီၣ်ထီအလိၤ, ဘူးဒီးကစၢၢ်စါကြိးန့ၣ်လီၤ. ဒီးလၢတၢ်လီၢ်အဝဲန့ၣ်န့ၣ် ဖဲနကွၢ်စိလီၤတၢ်အခါ နကထံၣ်ဘၣ်ထံကျိ ခၠိဖဲၤန့ၣ်လီၤ. စီၤပၤအနီအံၤဘၣ်တၢ်သူၣ်ထီၣ်အီၤ လီၤဘီလီၤမုၢ် ထဲအံၤညါအဃိ ကဒုးသ့ၣ်နီၣ်ထီၣ်က့ၤ ပှၤကိးဂၤဒဲးလၢ စီၤပၤအိၣ်ဒီးတၢ်စိတၢ်ကမီၤအါမးန့ၣ်လီၤ. တဘျီအံၤ နီၢ်အ့ၤစတၢ် ကဘၣ်လဲၤထံၣ်လိာ်အသးဒီး စီၤပၤလၢအကိးလီၤအသးလၢ “စီၤပၤဖးဒိၣ်” န့ၣ်လီၤ. ဒီးစီၤပၤတဂၤအံၤ မ့ၢ်စ့ၢ်ကီးအဝၤလီၤ.၂ စီၤပၤတဂၤအံၤ ကဲထီၣ်နီၢ်အ့ၤစတၢ်အဝၤ ကသ့ဒ်လဲၣ်. ပှၤယူဒၤမုၣ်လၢအသးတီန့ၣ် တသးလီအဝၤလၢ အလီၤဂာ်ဒ်စီၤပၤအဃၤၡဝ့ရိၣ်အသိးဘၣ်.* မ့ၢ်လၢစီၤပၤ တကွၢ်လိမၤဒိးဝဲ ပှၤတီပှၤလိၤလၢပျၢၤတဖၣ် ဒ်သိးဒီးစီၤအၤဘြၤဟၣ်အဃိလီၤ. စီၤအၤဘြၤဟၣ် မ့ၢ်ပှၤလၢအအိၣ်ဒီးတၢ်ဆီၣ်လီၤသး ဒီးဖဲယဟိဝၤယွၤမၢအဒိကနၣ်ဝဲ အမါနီၢ်စၤရါအကလုၢ်အခါန့ၣ် အဝဲမၤထွဲဝဲ ကစၢ်အတၢ်ဟံးစုနဲၣ်ကျဲလီၤ. (၁ မိၤ.၂၁:၁၂) စီၤပၤအဃၤၡဝ့ရိၣ်န့ၣ် တသ့ၣ်ညါဝဲ နီၢ်အ့ၤစတၢ် အယွၤလၢအမ့ၢ်ယဟိဝၤဒီး အတၢ်သိၣ်တၢ်သီနီတစဲးဘၣ်. ဘၣ်ဆၣ်သနာ်က့ စီၤပၤသ့ၣ်ညါဝဲဖၢၡၢၣ် အတၢ်သိၣ်တၢ်သီဂ့ၤဂ့ၤလီၤ. ဒီးအဝဲသ့ၣ်ညါစ့ၢ်ကီးဝဲလၢ တၢ်သိၣ်တၢ်သီလၢ အတြီဝဲတၢ်လၢနီၢ်အ့ၤစတၢ် အဲၣ်ဒိးမၤဝဲန့ၣ် အိၣ်ဝဲတခါလီၤ. တၢ်သိၣ်တၢ်သီအိၣ်ဝဲဒ်လဲၣ်. တၢ်သိၣ်တၢ်သီအိၣ်ဝဲလၢ ပှၤလၢစီၤပၤတကိးထံၣ်အီၤတဂၤ မ့ၢ်လဲၤလၢစီၤပၤအအိၣ်န့ၣ် ဘၣ်တၢ်စံၣ်ညီၣ်သံအီၤသ့ဝဲလီၤ. ဒီးစီၤပၤတကိးထံၣ်နီၢ်အ့ၤစတၢ် ဘၣ်ဆၣ် အဝဲကလဲၤထံၣ်လိာ်အသးဒီးစီၤပၤလီၤ. ဖဲအဝဲလဲၤဘူးထီၣ်ဒီး စီၤပၤအနီအပဲတရီခိၣ်ထိးအခါ ဘၣ်သ့ၣ်သ့ၣ် အဝဲကတူၢ်ဘၣ်ဝဲလၢ အလဲၤဃုတၢ်သံအကျဲန့ၣ်လီၤ.—ဖး အ့ၤစတၢ် ၄:၁၁; ၅:၁ တက့ၢ်.၃ တၢ်လၢနီၢ်အ့ၤစတၢ် ကမၤဝဲန့ၣ်မ့ၢ်တၢ်လီၤဘၣ်ယိၣ်လၢ အသးသမူအဂီၢ်ဒိၣ်မးလီၤ. ဘၣ်မနုၤအဃိ အဝဲမၤဝဲဒ်န့ၣ်လဲၣ်. ပိာ်မုၣ်လၢ အအိၣ်ဒီးတၢ်သးတီတဂၤအံၤ ပကြၢးကွၢ်လိအီၤဒီး ဟံးန့ၢ်တၢ်မၤလိလၢအအိၣ်ဒ်လဲၣ်. အဆိကတၢၢ်န့ၣ် ပကသမံသမိးကွၢ် နီၢ်အ့ၤစတၢ် ကဲထီၣ်ဘၣ်နီၢ်ပၤမုၣ်လၢကျဲဒ်လဲၣ်န့ၣ်လီၤ.၄. တချုးလၢ နီၢ်အ့ၤစတၢ် ကဲထီၣ်နီၢ်ပၤမုၣ်ဒံးဘၣ်န့ၣ် အတၢ်အိၣ်မူမၤအသးဒ်လဲၣ်. ဒီးဘၣ်မနုၤအဃိ အဝဲဘၣ်ဟဲအိၣ်ဒီး အတခွါစီၤမၢ်ဒကဲၤလဲၣ်.၄ နီၢ်အ့ၤစတၢ် မ့ၢ်ဖိၣ်ဃဲမုၣ်ဖိတဂၤလီၤ. ဒီးပသ့ၣ်ညါဘၣ် အမိၢ်အပၢ်အဂ့ၢ်ထဲတစဲးဖိလီၤ. အမိၢ်အပၢ်ယုၢ်န့ၢ်အမံၤလၢ နီၢ်ဟဒးစၤလီၤ. ဟဒးစၤန့ၣ် မ့ၢ်ဧ့ၤဘြံၤအတၢ်ကတိၤလၢ အခီပညီမ့ၢ်ဝဲ တပှီာ်လၢ အဖီဖးထီၣ်ဝဲလၢအလွဲၢ်ဝါ ဒီးဖျါလီၤအဲၣ်လီၤကွံန့ၣ်လီၤ. ဖဲနီၢ်အ့ၤစတၢ် အမိၢ်အပၢ်သံဝဲအခါန့ၣ် အဘူးအတံၢ်လၢ အသူၣ်ဂ့ၤသးဝါတဂၤ လၢအမံၤမ့ၢ်စီၤမၢ်ဒကဲၤ သးကညီၤဘၣ်အီၤလီၤ. စီၤမၢ်ဒကဲၤ န့ၣ်မ့ၢ်နီၢ်အ့ၤစတၢ်အတခွါ လၢအသးပှၢ်န့ၢ်အီၤလီၤ. စီၤမၢ်ဒကဲၤ ဟဲက့ၤကိးအီၤဆူအဟံၣ်ဒီး ပာ်အီၤဒ်အနီၢ်ကစၢ်အဖိမုၣ်လီၤ.—အ့ၤစတၢ် ၂:၅-၇, ၁၅.စီၤမၢ်ဒကဲၤ ပာ်ကဖၢလၢအသးလၢ အတခွါမုၣ်လၢ အကွၢ်လုၢ်ဖိဝဲတဂၤအံၤ အဖီခိၣ်၅,၆. (က)စီၤမၢ်ဒကဲၤ လုၢ်ဒိၣ်ထီၣ်ဝဲ နီၢ်အ့ၤစတၢ်ဒ်လဲၣ်. (ခ)လၢဝ့ၢ်ၡူၡၣ်အပူၤန့ၣ် စီၤမၢ်ဒကဲၤဒီးနီၢ်အ့ၤစတၢ် အတၢ်အိၣ်မူမၤအသးဒ်လဲၣ်.၅ စီၤမၢ်ဒကဲၤဒီးနီၢ်အ့ၤစတၢ် မ့ၢ်ပှၤယူဒၤဖိလၢ အဘၣ်အိၣ်လၢဖၢၡၢၣ် အဝ့ၢ်ခိၣ်ၡူၡၣ်အပူၤန့ၣ်လီၤ. ဒီးပှၤထံဖိကီၢ်ဖိလၢအအိၣ်ဖဲန့ၣ်တဖၣ်န့ၣ် ကပာ်ဆံးအဝဲသ့ၣ် ခီဖျိလၢ အတၢ်ဘူၣ်တၢ်ဘါအဃိလီၤ. ဘၣ်ဆၣ် စီၤမၢ်ဒကဲၤ ကသိၣ်လိနီၢ်အ့ၤစတၢ်လၢ ယဟိဝၤယွၤ မ့ၢ်ကစၢ်လၢအအိၣ်ဒီး တၢ်သူၣ်ကညီၤသးကညီၤ တကးဒံးဘၣ် လၢအပူၤကွံာ်န့ၣ် ကစၢ်မၤပူၤဖျဲးဝဲ အပှၤဂီၢ်မုၢ်လၢ တၢ်နးတၢ်ဖှီၣ်အပူၤ ဒီးခဲအံၤစ့ၢ်ကီးအဝဲကမၤပူၤဖျဲးကဒီးဝဲလီၤ. (၃ မိၤ. ၂၆:၄၄, ၄၅) နီၢ်အ့ၤစတၢ်ဒီးစီၤမၢ်ဒကဲၤ ကအိၣ်ဒီးတၢ်ရ့လိာ်သးဘူးဘူးတံၢ်တံၢ် ဒီးအဝဲသ့ၣ်ခံဂၤ အတၢ်အဲၣ်အပျံၤန့ၣ် ကဂၢၢ်ကျၢၤဒီးတီလိၤဝဲလီၤ.၆ လီၤဂာ်လၢ စီၤမၢ်ဒကဲၤမ့ၢ်ပှၤလၢ အမၤတၢ်ဖဲၡူၡၣ်အနီ ဒီးအိၣ်ဒီးအလီၢ်အလၤန့ၣ်လီၤ. ဒီးထီဘိန့ၣ် အဝဲဆ့ၣ်နီၤလၢ နီအပဲတြီအခီၣ်ထံးဃုာ်ဒီး စီၤပၤအခ့အပှၤလၢအဂၤတဖၣ်လီၤ. (အ့ၤစတၢ် ၂:၁၉, ၂၁; ၃:၃) ဖဲနီၢ်အ့ၤစတၢ် ဒိၣ်ထီၣ်ဝဲအဆၢကတီၢ် အတၢ်အိၣ်မူမၤအသးဒ်လဲၣ်န့ၣ် ပတသ့ၣ်ညါလီၤတံၢ်လီၤဆဲးဘၣ်. ဘၣ်ဆၣ်ပတဲသ့လၢ အဝဲကကတဲာ်ကတီၤန့ၢ်တၢ်လၢ အတခွါအဂီၢ် ဒီးကအံးထွဲကွၢ်ထွဲဝဲ ဟံၣ်ဃီအတၢ်ဖံးတၢ်မၤန့ၣ်လီၤ. ဖျါလၢ အဝဲသ့ၣ်အဟံၣ်န့ၣ် ကအိၣ်လၢပှၤဖှီၣ်ဖိယာ်ဖိတဖၣ်အဟီၣ်ကဝီၤအကျါလၢ အဘူးဒီးစီၤပၤအနီ လၢထံကျိဝၢ်ဘးခီတကပၤန့ၣ်လီၤ. ဘၣ်သ့ၣ်သ့ၣ်နီၢ်အ့ၤစတၢ်န့ၣ် ဟးကွၢ်ကီဝဲ တၢ်ဖိတၢ်လံၤလၢ ပှၤတ့ဝဲလၢ ထူမ့ၢ်ဂ့ၤ စ့မ့ၢ်ဂ့ၤလၢ ၡူၡၣ်အဖၠါပူၤန့ၣ် ကမုာ်ဝဲလီၤ. ဘၣ်ဆၣ်သနာ်က့ လၢနီၢ်အ့ၤစတၢ် ကန့ၢ်ဘၣ်တၢ်ဖိတၢ်လံၤတဖၣ်အံၤဒု အဝဲတမံမီၢ်ဝဲနီတဘျီဘၣ်. ခါဆူညါ အတၢ်အိၣ်သးကဆီတလဲဝဲထဲလဲၣ်န့ၣ် အဝဲတသ့ၣ်ညါ တၢ်ခိၣ်တၢ်ခံနီတစဲးဘၣ်.၇. ဘၣ်မနုၤအဃိ စီၤပၤဆၢတဲာ်အသးလၢ ကဃုထၢထီၣ်က့ၤ နီၢ်ပၤမုၣ်အသီတဂၤလၢ နီၢ်ပၤမုၣ်ဝးၡတံၤအလီၢ်လဲၣ်, ဒီးတၢ်ကဲထီၣ်အသးဒ်လဲၣ်.၇ ဘၣ်တနံၤန့ၣ် တၢ်ဂ့ၢ်ကဲထီၣ်အသးလၢ စီၤပၤအဟံၣ်ဖိဃီဖိအကျါတခါ ဒီးတၢ်ကစီၣ်အံၤ ဟူထီၣ်သါလီၤဝဲလၢ ဝ့ၢ်ၡူၡၣ်အပူၤသကုၤဆးဒးလီၤ. စီၤပၤအဃၤၡဝ့ရိၣ် မၤဝဲတၢ်အီၣ်တၢ်အီအမူးပွဲ လၢအလီၤဘီလီၤမုၢ် ဒီးကိးဝဲအသကိး လၢအကဲဒိၣ်ကဲပှၢ်တဖၣ်လီၤ. ဒီးစီၤပၤမၢပှၤကိးန့ၢ်အီၤ နီၢ်ပၤမုၣ်ဝးၡတံၤ လၢအဒိၣ်တၢ်ဂ့ၤတဂၤ ဒ်သိးကဟဲလၢအမူးပွဲန့ၣ်လီၤ. ဖဲန့ၣ်အခါ ဘၣ်လၢနီၢ်ပၤမုၣ်အံၤ မၤဝဲမူးပွဲလီၤလီၤဆီဆီဒီး အသကိးမုၣ်တဖၣ်လီၤ. ဒီးအဝဲတလဲၤလၢ စီၤပၤအအိၣ်ဘၣ်. ခီဖျိလၢ နီၢ်ပၤမုၣ်ဝးၡတံၤ တလဲၤဝဲအဃိ စီၤပၤအမဲာ်ဆှးဒိၣ်မး ဒီးအမဲာ်ထီၣ်လါဝဲလီၤ. လၢတၢ်န့ၣ်အဃိ စီၤပၤသံကွၢ်ဝဲ အပှၤဟ့ၣ်ကူၣ်တၢ်ဖိလၢ အဝဲကဘၣ်စံၣ်ညီၣ်ဝဲနီၢ်ပၤမုၣ် ဝးၡတံၤ ဒ်လဲၣ်န့ၣ်လီၤ. ဒီးစီၤပၤဟ့ၣ်လီၤအကလုၢ်လၢ ပှၤကဃုထၢထီၣ်က့ၤ နီၢ်ပၤမုၣ်အသီတဂၤလၢ နီၢ်ပၤမုၣ်ဝးၡတံၤအလီၢ်န့ၣ်လီၤ. ဖဲတၢ်မၤအသးအံၤဝံၤအလီၢ်ခံ စီၤပၤအခ့အပှၤတဖၣ် စးထီၣ်ဟးဆှၣ်ကွၢ်ဝဲ မုၣ်ကနီၤလၢအဒိၣ်တၢ်ဂ့ၤလၢ ထံလီၢ်ကီၢ်ပူၤဝးဝးလီၤ. ဒီးလၢမုၣ်ကနီၤတဖၣ်အံၤအကျါန့ၣ် စီၤပၤကဃုထၢထီၣ်ဝဲ နီၢ်ပၤမုၣ်တဂၤလၢအဂီၢ်လီၤ.—အ့ၤစတၢ် ၁:၁-၂:၄. ၈. (က)ဖဲနီၢ်အ့ၤစတၢ် ဒိၣ်ထီၣ်ဝဲအခါန့ၣ် ဘၣ်မနုၤအဃိ စီၤမၢ်ဒကဲၤ ကသူၣ်ကိၢ်သးဂီၤတၢ်လၢအဂီၢ်လဲၣ်. (ခ)ဘၣ်ဃးဒီးတၢ်ဃံတၢ်လၤန့ၣ် ဘၣ်မနုၤအဃိ ပကြၢးအိၣ်ဒီးတၢ်ထံၣ်အကြၢးအဘၣ် ဒ်လံာ်စီဆှံပာ်ဖျါဝဲအသိးလဲၣ်. (ကွၢ်စ့ၢ်ကီး ကတိၤဒိ ၃၁:၃၀.)၈ ဒ်တၢ်ဆၢကတီၢ်လဲၤပူၤကွံာ်ဝဲအသိး စီၤမၢ်ဒကဲၤ ထံၣ်ဘၣ်ဝဲလၢ အတခွါမုၣ်အံၤ ဒံးဒိၣ်ထီၣ်ဒီးဒံးဂ့ၤထီၣ်ဝဲလီၤ. အဝဲပာ်ကဖၢလၢအသး လၢအတခွါမုၣ်အတၢ်ဃံတၢ်လၤအဃိ ဒီးတကတီၢ်ဃီန့ၣ် အဝဲဘၣ်ယိၣ်တၢ်လၢအဂီၢ်စ့ၢ်ကီးလီၤ. ဒီးပဖးဘၣ်လၢ နီၢ်အ့ၤစတၢ်မ့ၢ် “ဖိသၣ်ပိာ်မုၣ် အက့ၢ်အဂီၤဂ့ၤ, အိၣ်ဒီးအဃံအလၤလီၤ.” (အ့ၤစတၢ် ၂:၇) လံာ်စီဆှံပာ်ဖျါထီၣ်လၢ နီၢ်ခိအတၢ်ဃံတၢ်လၤန့ၣ် မ့ၢ်တၢ်လၢအဂ့ၤတခါလီၤ. ဘၣ်ဆၣ် ပမ့ၢ်အိၣ်ဒီးနီၢ်ခိအတၢ်ဃံတၢ်လၤန့ၣ် လံာ်စီဆှံတဲဝဲလၢ ပကဘၣ်အိၣ်ဒီးတၢ်ဆီၣ်လီၤသး ဒီးကဲထီၣ်ပှၤလၢအကူၣ်တၢ်သ့စ့ၢ်ကီးလီၤ. ပှၤလၢအဒိၣ်တၢ်ဂ့ၤတဂၤ မ့ၢ်တဂုာ်ကျဲးစၢးမၤဒိၣ်ထီၣ် တၢ်ဂ့ၤတၢ်ဝါခံမံၤအံၤန့ၣ် အဝဲကအိၣ်ဒီးတၢ်ပာ်ကဖၢလၢအသး ဒီးကအိၤဃံလီၤအသးလီၤ. (ဖး ကတိၤဒိ ၁၁:၂၂ တက့ၢ်.) ပှၤဒ်အံၤတဖၣ်န့ၣ် မ့ၢ်နထံၣ်ဘၣ်တဘျီဘျီဧါ. မ့ၢ်နီၢ်အ့ၤစတၢ် အတၢ်ဃံတၢ်လၤအံၤ ကမၤလီၤစှၤအသူးသ့ၣ်လၤကပီၤဧါ မ့တမ့ၢ်ဘၣ်န့ၣ် ကကဲဘျုးကဲဖှိၣ်လၢအဂီၢ်ဧါ. ဒ်တၢ်ဆၢကတီၢ် လဲၤပူၤကွံာ်အသိး တၢ်စံးဆၢကအိၣ်ဖျါထီၣ်ဝဲလီၤ. ၉. (က)စီၤပၤအခ့အပှၤတဖၣ် ပာ်သူၣ်ပာ်သးဝဲ နီၢ်အ့ၤစတၢ်အခါ တၢ်မၤအသးဒ်လဲၣ်, ဒီးပှၤဒီတခွါခံဂၤအံၤကဘၣ်လီၤဖးန့ၣ် ဘၣ်မနုၤအဃိကီဝဲလၢ အဝဲသ့ၣ်အဂီၢ်လဲၣ်. (ခ)ဘၣ်မနုၤအဃိ စီၤမၢ်ဒကဲၤ ပျဲနီၢ်အ့ၤစတၢ်ဖျီအသးဒီး ပှၤလၢတဘူၣ်ထီၣ်ဘါထီၣ်ယဟိဝၤယွၤဘၣ်လဲၣ်. (ကွၢ်တၢ်လွံၢ်နၢၣ်တက့ၢ်.)၉ ဖဲစီၤပၤအခ့အပှၤ ဃုကွၢ်ဝဲမုၣ်ကနီၤလၢ အဒိၣ်တၢ်ဂ့ၤအခါ ပာ်သူၣ်ပာ်သးဘၣ်ဝဲ နီၢ်အ့ၤစတၢ်န့ၣ်လီၤ. ပှၤက့ၤကိး နီၢ်အ့ၤစတၢ်လၢ ထံကျိဝၢ်ဘးခီ ဆူစီၤပၤအနီပူၤန့ၣ်လီၤ. (အ့ၤစတၢ် ၂:၈) ပှၤဒီတခွါခံဂၤအံၤ အိၣ်တပူၤဃီလၢ တၢ်ဆၢကတီၢ်ဖးယံာ် ဒီးအဲၣ်လိာ်အသးဒ်ဒီဖိပၢ်အသိးလီၤ. ခီဖျိလၢ အဝဲသ့ၣ်တအိၣ်ဒ်သိးသိးလၢၤအဃိ ကဲထီၣ်တၢ်သူၣ်ဘၣ်ဒိသးဘၣ်ဒိ လၢအဝဲသ့ၣ်အဂီၢ်န့ၣ်လီၤ. ပှၤလၢအကဲစီၤပၤတဂၤဒၣ်လဲာ် မ့ၢ်တဘူၣ်ထီၣ်ဘါထီၣ် ယဟိဝၤယွၤန့ၣ် တမ့ၢ်လၢစီၤမၢ်ဒကဲၤ ကအဲၣ်ဒိးဖျီအီၤဒီးအဖိမုၣ်ဘၣ်. ဘၣ်ဆၣ်သနာ်က့ တၢ်ဂ့ၢ်တခါအံၤဒု တအိၣ်လၢ စီၤမၢ်ဒကဲၤအစုပူၤလၢၤဘၣ်.* တချုးလၢ ပှၤက့ၤကိးနီၢ်အ့ၤစတၢ်ဆူ နီပူၤအခါ အဝဲကဒိကနၣ်ဝဲ စီၤမၢ်ဒကဲၤအတၢ်ဟ့ၣ်ကူၣ် လီၤတံၢ်လီၤဆဲးန့ၣ်လီၤ. ဒီးဖဲနီၢ်အ့ၤစတၢ် လဲၤလၢကျဲအခါ အတၢ်သံကွၢ် ကဟဲပၢၢ်ထီၣ်လၢ အခိၣ်နူာ်ပူၤအါမးလီၤ. အဝဲကဆိကမိၣ်ဘၣ်ဝဲလၢ ခါဆူညါန့ၣ်တၢ်ကမၤအသး ဒီးယၤဒ်လဲၣ်န့ၣ်လီၤ.၁၀,၁၁. (က)နီၢ်အ့ၤစတၢ် မ့ၢ်တပလီၢ်အသးန့ၣ် အတၢ်ပာ်သူၣ်ပာ်သးဆီတလဲသ့ဒ်လဲၣ်. (ခ)စီၤမၢ်ဒကဲၤ သူၣ်ကိၢ်သးဂီၤတၢ်လၢ နီၢ်အ့ၤစတၢ်အဂီၢ်န့ၣ် အဝဲပာ်ဖျါထီၣ်ဝဲဒ်လဲၣ်.၁၀ နီၢ်အ့ၤစတၢ်အတၢ်အိၣ်မူန့ၣ် ဆီတလဲအသးခဲလၢာ်ခဲဆ့လီၤ. ခဲအံၤဒု အဝဲဘၣ်အိၣ်တပူၤဃီဒီး ကယဲၢ် “ဖိသၣ်ပိာ်မုၣ်” လၢဘၣ်တၢ်ဃုထၢထီၣ်အီၤတဖၣ်န့ၣ်လီၤ. ဒီးခီဖျိလၢ မုၣ်ကနီၤတဖၣ်အံၤ ဘၣ်တၢ်ဃုထၢထီၣ်အီၤလၢ တၢ်လီၢ်အါတီၤလၢ ဖၢၡၢၣ်အဘီအမုၢ်အတၢ်ပၢဖီလာ်အဃိ အဝဲသ့ၣ်အတၢ်ကတိၤ, တၢ်ဆဲးတၢ်လၤ ဒီးတၢ်ပာ်သူၣ်ပာ်သးန့ၣ် ကလီၤဆီလိာ်အသးဒိၣ်မးလီၤ. ပိာ်မုၣ်ခဲလၢာ်န့ၣ် ဘၣ်အိၣ်လၢ စီၤဟ့က့ၤ အတၢ်ကွၢ်ထွဲအဖီလာ်လီၤ. ဒီးလၢတနံၣ်အတီၢ်ပူၤန့ၣ် အဝဲကဘၣ်ရဲၣ်လီၤကျဲၤလီၤဒ်သိး မုၣ်ကနီၤတဖၣ်အံၤ ဒိၣ်တၢ်ကဂ့ၤထီၣ်အဂီၢ်, တကးဒံးဘၣ် ပှၤကဘၣ်စံၢ်အဝဲသ့ၣ်အလိၤလၢသိနၢမူ ဒ်သိးအဖံးအညၣ် ကဘျ့ကဆှၣ်ဒီး ကဂ့ၤထီၣ်ဝဲအဂီၢ်န့ၣ်လီၤ. (အ့ၤစတၢ် ၂:၈, ၁၂) ခီဖျိလၢ မုၣ်ကနီၤတဖၣ်အံၤ အိၣ်ဘၣ်ဝဲဒ်န့ၣ်အဃိ ဘၣ်သ့ၣ်သ့ၣ် အဝဲသ့ၣ်ကထံၣ်ဒိၣ်လီၤအသးဒီး ကပြၢလိာ်အသး တဂၤဒီးတဂၤန့ၣ်လီၤ. မ့မ့ၢ် နီၢ်အ့ၤစတၤန့ၣ် အတၢ်ပာ်သူၣ်ပာ်သး ကအိၣ်ဒ်လဲၣ်.၁၁ လၢဟီၣ်ခိၣ်ချၢအံၤ ပှၤလၢအကသူၣ်ကိၢ်သးဂီၤတၢ် လၢနီၢ်အ့ၤစတၢ် အဂီၢ်ဒိၣ်န့ၢ်ဒံးစီၤမၢ်ဒကဲၤန့ၣ် တအိၣ်နီတဂၤဘၣ်. လံာ်စီဆှံပာ်ဖျါထီၣ်ဝဲလၢ တနံၤဘၣ်တနံၤန့ၣ် စီၤမၢ်ဒကဲၤ လဲၤဟးဝ့ၤဝီၤဝဲလၢ ပိာ်မုၣ်တဖၣ်အဟံၣ်ကပိာ်ကပၤ ဒ်သိးကသံကွၢ်သံဒိးဝဲလၢ တၢ်မၤအသးဒီးနီၢ်အ့ၤစတၢ်ဒ်လဲၣ် ဒီးမ့ၢ်အဝဲအိၣ်ဘၣ်ဝဲ မုာ်မုာ်ခုၣ်ခုၣ်စ့ၢ်ကီးဧါန့ၣ်လီၤ. (အ့ၤစတၢ် ၂:၁၁) ဘၣ်သ့ၣ်သ့ၣ် ပှၤမၤတၢ်ဖိတဂၤဂၤ ကဟဲတဲဘၣ်အီၤလၢ နီၢ်အ့ၤစတၢ်အကစီၣ်လီၤ. ဒီးဖဲစီၤမၢ်ဒကဲၤ နၢ်ဟူဘၣ်ဝဲ နီၢ်အ့ၤစတၢ်အဂ့ၢ်အခါ အဝဲကပှဲၤဒီး တၢ်သူၣ်မံသးမုာ်န့ၣ်လီၤ. ဘၣ်မနုၤအဃိ စီၤမၢ်ဒကဲၤ ကအိၣ်ဒီးတၢ်သူၣ်မံသးမုာ်လဲၣ်.၁၂,၁၃. (က)ပှၤအဂၤတဖၣ် ထံၣ်ဝဲနီၢ်အ့ၤစတၢ်ဒ်လဲၣ် (ခ)ဖဲစီၤမၢ်ဒကဲၤ သ့ၣ်ညါဝဲလၢ နီၢ်အ့ၤစတၢ်တပာ်ဖျါထီၣ်အသးလၢ အမ့ၢ်ပှၤယူဒၤဖိဘၣ်အခါ ဘၣ်မနုၤအဃိအသးခုဝဲလဲၣ်၁၂ စီၤဟ့က့ၤ ဘၣ်သူၣ်ဘၣ်သးဝဲနီၢ်အ့ၤစတၢ်အဃိ အံးထွဲကွၢ်ထွဲအီၤ ဂ့ၤဂ့ၤဘၣ်ဘၣ်လီၤ. ဒီးအဝဲမၢလီၤဝဲပိာ်မုၣ်နွံဂၤလၢ ကကွၢ်ထွဲမၤစၢၤနီၢ်အ့ၤစတၢ်ဒီး ဟ့ၣ်အီၤတၢ်လီၢ်အဂ့ၤကတၢၢ်လၢ ပိာ်မုၣ်အဟံၣ်ပူၤန့ၣ်လီၤ. လံာ်စီဆှံပာ်ဖျါထီၣ်န့ၢ်ပှၤလၢ နီၢ်အ့ၤစတၢ်န့ၣ် “ဘၣ်ဘျုးဘၣ်ဖှိၣ်လၢ ကယဲၢ်ပှၤလၢအကွၢ်အီၤခဲလၢာ်အမဲာ်လီၤ.” (အ့ၤစတၢ် ၂:၉, ၁၅) မ့ၢ်ပှၤကိးဂၤဒဲး ဘၣ်သူၣ်ဘၣ်သးဝဲနီၢ်အ့ၤစတၢ် ထဲလၢအတၢ်ဃံတၢ်လၤအဃိဧါ. တမ့ၢ်ဒ်န့ၣ်ဘၣ်, နီၢ်အ့ၤစတၢ်အတၢ်ဂ့ၤတၢ်ဝါ အိၣ်ဝဲအါမးလီၤ.နီၢ်အ့ၤစတၢ် သ့ၣ်ညါဝဲလၢ တၢ်ဆီၣ်လီၤသးဒီး တၢ်ကူၣ်သ့န့ၣ် မ့ၢ်တၢ်လၢ အရ့ဒိၣ်န့ၢ်ဒံးနီၢ်ခိအတၢ်ဃံတၢ်လၤ၁၃ အဒိလၢလံာ်စီဆှံအပူၤန့ၣ် ပဖးဘၣ်လၢ– “နီၢ်အ့ၤစတၢ် တဒုးနဲၣ်ဘၣ်အပှၤတကလုာ်ဒီး အဘူးအတံၢ်ဘၣ်. အဂ့ၢ်ဒ်အံၤ, စီၤမၢ်ဒကဲၤမၤလိာ်အီၤ ဒ်သိးအသုတဒုးနဲၣ်ဝဲတဂ့ၤလီၤ.” (အ့ၤစတၢ် ၂:၁၀) စီၤမၢ်ဒကဲၤသ့ၣ်ညါဝဲလၢ ဖၢၡၢၣ်အစီၤပၤအဒူၣ်ဖိထၢဖိတနီၤ ကွၢ်တလီၤဝဲပှၤယူဒၤဖိအဃိ အဝဲမၤလိာ်ဝဲနီၢ်အ့ၤစတၢ်လၢ ကအိၣ်ဒီးတၢ်ပလီၢ်သး ဒ်သိးပှၤသုတသ့ၣ်ညါအီၤလၢ အမ့ၢ်ပှၤယူဒၤဖိတဂ့ၤအဂီၢ်လီၤ. နီၢ်အ့ၤစတၢ်တအိၣ်လၢ အတၢ်ကဟုကယာ်အဖီလာ်ဘၣ်ဆၣ် ဖဲစီၤမၢ်ဒကဲၤနၢ်ဟူဘၣ်ဝဲလၢ နီၢ်အ့ၤစတၢ်အိၣ်ဒီးတၢ်ကူၣ်သ့ဒီး ဒိကနၣ်အတၢ်ကတိၤအခါ အဝဲကသူၣ်မံသးမုာ်ဝဲဒိၣ်မးလီၤ၁၄. မုၢ်မဆါတနံၤအံၤ ပှၤသးစၢ်သ့ၣ်တဖၣ် ကွၢ်လိမၤဒိးဝဲ နီၢ်အ့ၤစတၢ်အဒိအတဲာ်ကသ့ဒ်လဲၣ်.၁၄ ပှၤသးစၢ်လၢမုၢ်မဆါတနံၤအံၤစ့ၢ်ကီး မၤသးခုအမိၢ်အပၢ်မ့တမ့ၢ် ပှၤလၢ ကွၢ်ဒိၣ်ထီၣ် အဝဲသ့ၣ်တဖၣ်အသးသ့ဝဲလီၤ. ဖဲပှၤသးစၢ်တဖၣ် တအိၣ်ဘူးဒီးအမိၢ်အပၢ် အဆၢကတီၢ်ဒၣ်လဲာ် အဝဲသ့ၣ်ကဘၣ်ဟးဆှဲး တၢ်အၢတၢ်သီဒီး လုၢ်လၢ်သကဲာ်ပဝး လၢအလီၤရၢၢ်လီၤစၢၢ်လၢ အအိၣ်ဝးတရံးအဝဲသ့ၣ်န့ၣ်လီၤ. အဝဲသ့ၣ်မ့ၢ်ဟးဆှဲးဝဲတၢ်အၢတၢ်သီတဖၣ်အံၤန့ၣ် မ့ၢ်ဒၣ်အဝဲသ့ၣ်မၤသးခု အပၢ်အိၣ်လၢမူခိၣ်အသး ဒ်နီၢ်အ့ၤစတၢ်အသိးန့ၣ်လီၤ. —ဖး ကတိၤဒိ ၂၇:၁၁ တက့ၢ်.၁၅,၁၆. (က)ဘၣ်မနုၤအဃိ နီၢ်အ့ၤစတၢ် ဒိးန့ၢ်ဘၣ်ဝဲ စီၤပၤအတၢ်အဲၣ်လဲၣ်. (ခ)နီၢ်အ့ၤစတၢ် ဘၣ်သူၣ်ထီၣ်ဝဲအတၢ်အိၣ်မူလၢအသီန့ၣ် ကဲထီၣ်တၢ်မၤကွၢ်လၢအဂီၢ်ဒ်လဲၣ်.၁၅ ဖဲတၢ်ဆၢကတီၢ်တုၤဃီၤလၢ နီၢ်အ့ၤစတၢ် ကလဲၤလၢစီၤပၤအမဲာ်ညါန့ၣ် အဝဲအိၣ်ဒီးတၢ်ခွဲးတၢ်ယာ်လၢ ကဃ့အါထီၣ်ဝဲတၢ်ဖိတၢ်လံၤလၢ အကကယၢကယဲထီၣ်အသး ဒ်သိးအကဖျါဃံဖျါလၤအဂီၢ်လီၤ. ဘၣ်ဆၣ် နီၢ်အ့ၤစတၢ် ပာ်ဖျါထီၣ်တၢ်ဆီၣ်လီၤသး, ကယၢကယဲထီၣ်အသး ဒ်စီၤဟ့က့ၤ ဟ့ၣ်ကူၣ်အီၤအသိး ဒီးတဃ့အါထီၣ်ဝဲ တၢ်နီတမံၤဘၣ်. (အ့ၤစတၢ် ၂:၁၅) ဘၣ်သ့ၣ်သ့ၣ် အဝဲကဆိကမိၣ်ဝဲလၢ ထဲတၢ်ဃံတၢ်လၤတခါဧိၤန့ၣ် ထုးန့ၢ်ဝဲစီၤပၤအသးတသ့ဘၣ်. ဒီးဒ်သိးအဝဲကမ့ၢ် မုၣ်ကနီၤလၢ အဖျါလီၤဆီလၢ စီၤပၤအဂီၢ်န့ၣ် တၢ်ဆီၣ်လီၤသး ဒီးတၢ်သူၣ်စူၤသးစူၤ ကမ့ၢ်တၢ်လၢအရ့ဒိၣ်န့ၣ်လီၤ. ဒ်နီၢ်အ့ၤစတၢ် ဆိကမိၣ်ဝဲအသိးန့ၣ် မ့ၢ်အဘၣ်စ့ၢ်ကီးဧါ.၁၆ လံာ်စီဆှံပာ်ဖျါထီၣ်န့ၢ်ပှၤလၢ– ‘စီၤပၤဘၣ်သူၣ်ဘၣ်သး, ကွၢ်မဲာ်ဒီးအဲၣ်နီၢ်အ့ၤစတၢ်ဒိၣ်န့ၢ်ဒံး မုၣ်လိၣ်ဘိအဂၤခဲလၢာ်လီၤ. ဒီးစီၤပၤပာ်ထီၣ်နီၢ်ပၤမုၣ်အခိၣ်သလုးလၢ နီၢ်အ့ၤစတၢ်အခိၣ်လိၤ ဒီးဒုးကဲထီၣ်အီၤလၢနီၢ်ပၤမုၣ် လၢနီၢ်ဝးၡတံၤအလီၢ်န့ၣ်လီၤ.’ (အ့ၤစတၢ် ၂:၁၇, ခ့ခါစှီၤကျိာ်) ခဲအံၤန့ၣ် ပှၤယူၤဒၤမုၣ်လၢ အအိၣ်ဒီးတၢ်ဆီၣ်လီၤသးတဂၤအံၤ ကကဲထီၣ်နီၢ်ပၤမုၣ်ဒီး စီၤပၤလၢအစိဒိၣ်ကမီၤထီတဂၤအမါန့ၣ်လီၤ. ဖဲနီၢ်အ့ၤစတၢ် ကဲထီၣ်နီၢ်ပၤမုၣ်အခါ မ့ၢ်အဝဲပာ်ထီၣ်ထီအသး စ့ၢ်ကီးဧါ. လ့ၤတက့ၤ တပာ်ထီၣ်ထီအသးဘၣ်.၁၇. (က)နီၢ်အ့ၤစတၢ် ဆဲးဒိကနၣ်စီၤမၢ်ဒကဲၤအတၢ်ကတိၤ လၢကျဲဒ်လဲၣ်. (ခ)ဘၣ်မနုၤအဃိ နီၢ်အ့ၤစတၢ် အဒိအတဲာ်န့ၣ် ကဲဘျုးလၢပဂီၢ်လဲၣ်.၁၇ နီၢ်အ့ၤစတၢ် ဆဲးဒိကနၣ်စီၤမၢ်ဒကဲၤ အတၢ်ကတိၤထီဘိန့ၣ်လီၤ. အဝဲပာ်ခူသူၣ်တၢ်ဂ့ၢ်လၢ အဝဲမ့ၢ်ပှၤယူဒၤမုၣ်တဂၤ ဒီးတဒုးသ့ၣ်ညါ ပှၤနီတဂၤဘၣ်. တကးဒံးဘၣ် ဖဲစီၤမၢ်ဒကဲၤ သ့ၣ်ညါဝဲလၢပှၤကူၣ်ထီၣ်တၢ်လၢ ကမၤသံစီၤပၤအခါန့ၣ် အဝဲမၢဝဲနီၢ်အ့ၤစတၢ်လဲၤဟ့ၣ်ပလီၢ်စီၤပၤန့ၣ်လီၤ. နီၢ်အ့ၤစတၢ် ဒိကနၣ်ဝဲအကလုၢ်ဒီး လဲၤဟ့ၣ်ပလီၢ်ဝဲစီၤပၤန့ၣ်လီၤ. လၢတၢ်န့ၣ်အဃိ ပှၤဖီၣ်န့ၢ်ပှၤလၢ အကူၣ်ထီၣ်တၢ်အၢတၢ်သီတဖၣ် ဒီးမၤသံကွံာ်အဝဲသ့ၣ်လီၤ. (အ့ၤစတၢ် ၂:၂၀-၂၃) နီၢ်အ့ၤစတၢ် ပာ်ဖျါထီၣ်အတၢ်နာ်ကစၢ်ယွၤ ခီဖျိလၢ အဝဲအိၣ်ဒီး တၢ်ဆီၣ်လီၤသးဒီးတၢ်ဒိကနၣ်ထီဘိလီၤ. ပဝဲစ့ၢ်ကီး ပကဘၣ်ကွၢ်လိမၤဒိး နီၢ်အ့ၤစတၢ် အဒိအတဲာ်လီၤ. မ့ၢ်လၢ မုၢ်မဆါတနံၤအံၤ တၢ်ဒိကနၣ် ဒီးတၢ်ဆီၣ်လီၤသးန့ၣ် ကၤဝဲဒိၣ်မးအဃိလီၤ. ဘၣ်ဆၣ် ပှၤလၢအိၣ်ဒီးတၢ်နာ်နီၢ်နီၢ်န့ၣ် ပာ်လုၢ်ပာ်ပှ့ၤဝဲ တၢ်ဒိကနၣ် ဒ်နီၢ်အ့ၤစတၢ်အသိးန့ၣ်လီၤ.၁၈. (က)ဘၣ်မနုၤအဃိ စီၤမၢ်ဒကဲၤ တတီၤလီၤကဒွံကျိာ်လၢ စီၤဟၤမၣ်အမဲာ်ညါလဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်.) (ခ)မုၢ်မဆါတနံၤအံၤ ပိာ်မုၣ်ဒီးပိာ်ခွါလၢအသးတီတဖၣ် ကွၢ်လိမၤဒိးဝဲ စီၤမၢ်ဒကဲၤ အဒိအတဲာ်ဒ်လဲၣ်.၁၈ စီၤပၤအဃၤၡဝ့ရိၣ် ဟ့ၣ်လီၤဝဲစီၤဟၤမၣ် အလီၢ်အလၤလၢ အပတီၢ်ထီလၢနီပူၤန့ၣ်လီၤ. တကးဒံးဘၣ် စီၤပၤပာ်ထီၣ်အီၤလၢ ကိတိာ်ခိၣ်ကျၢၢ်အဃိ အဝဲမ့ၢ်ပှၤလၢအဟ့ၣ်ကူၣ်ဟ့ၣ်ဖးဝဲ စီၤပၤန့ၣ်လီၤ. လၢဖၢၡၢၣ်ဘီမုၢ်အပူၤန့ၣ် အဝဲကဲထီၣ် ပှၤအဒိၣ်ကတၢၢ် ခံဂၤတဂၤန့ၣ်လီၤ. တကးဒံးဘၣ် စီၤပၤထုးထီၣ်တၢ်ကလုၢ်လၢ ပှၤတဂၤဂ့ၤတဂၤဂ့ၤလၢ အထံၣ်ဘၣ်စီၤဟၤမၣ်န့ၣ် ကဘၣ်တီၤလီၤကဒွံကျိာ်လၢ အမဲာ်ညါန့ၣ်လီၤ. (အ့ၤစတၢ် ၃:၁-၄) စီၤပၤထုးထီၣ်တၢ်ကလုၢ်ဒ်အံၤအဃိ ကဲထီၣ်တၢ်ကီတၢ်ခဲလၢ စီၤမၢ်ဒကဲၤအဂီၢ်လီၤ. ကယဲၢ်စီၤပၤအတၢ်ကတိၤ လၢအတထီဒါလိာ်အသးဒီး ကစၢ်ယွၤအတၢ်မၤလိာ်န့ၣ် စီၤမၢ်ဒကဲၤ သးအိၣ်ဒိကနၣ်ဝဲခဲလၢာ်န့ၣ်လီၤ. ဘၣ်ဆၣ် စီၤဟၤမၣ် မ့ၢ်ပှၤအကၤကးဖိလီၤ. လၢတၢ်န့ၣ်အဃိ ဖျါလၢအဝဲမ့ၢ် စီၤပၤအၤကးအစၢၤအသွဲၣ်န့ၣ်လီၤ. ဒီးစီၤပၤအၤကးန့ၣ် မ့ၢ်ပှၤဧမၤလ့းဖိတဂၤလၢ ဝံၡမူၤအ့လး စံၣ်ညီၣ်သံအီၤန့ၣ်လီၤ. (၁ မူၤ. ၁၅:၃၃) ပှၤဧမၤလ့းဖိ မ့ၢ်ပှၤလၢအအၢအသီဒိၣ်မး တုၤဒၣ်လဲာ်ပာ်ထီၣ်ထီအသးလၢ ကကဲထီၣ်ဝဲ ယဟိဝၤယွၤ ဒီးပှၤအံၣ်စရ့လးဖိတဖၣ် အဒုၣ်အဒါန့ၣ်လီၤ. လၢတၢ်န့ၣ်အဃိ ယဟိဝၤယွၤ ဆၢတဲာ်အသးလၢအကမၤဟးဂီၤကွံာ် ပှၤဧမၤလ့းဖိတဖၣ်န့ၣ်လီၤ.* (၅ မိၤ. ၂၅:၁၉) မ့မ့ၢ်ဒ်န့ၣ်န့ၣ် ပှၤယူဒၤဖိလၢအသးတီတဂၤအံၤ တီၤလီၤကဒွံကျိာ်လၢ ပှၤဧမၤလ့းဖိတဂၤအံၤအမဲာ်ညါ ကသ့ဒ်လဲၣ်. လ့ၤတက့ၤ စီၤမၢ်ဒကဲၤ တမၤဝဲဘၣ်. ဒ်န့ၣ်အသိး မုၢ်မဆါတနံၤအံၤ ပိာ်မုၣ်ဒီးပိာ်ခွါလၢအသးတီတဖၣ် မ့ၢ်ဘၣ်သံသနာ်က့ အဝဲသ့ၣ်မၤထွဲဝဲ ဒ်လံာ်စီဆှံစံးဝဲအသိး– “ပဘၣ်စူၢ်ယွၤအါန့ၢ် ပစူၢ်ပှၤကညီတက့ၢ်လီၤ.”—မၤတၢ် ၅:၂၉.၁၉. စီၤဟၤမၣ်အဲၣ်ဒိးမၤဝဲတၢ်မနုၤလဲၣ်, ဒီးအဝဲတဲဟးဂီၤဝဲ ပှၤယူဒၤဖိအဂ့ၢ်လၢ စီၤပၤအမဲာ်ညါဒ်လဲၣ်.၁၉ စီၤဟၤမၣ် အသးပှံၢ်ထီၣ်တၢ်ဒိၣ်မးလီၤ. အဝဲကိၢ်လိးထီၣ်တုၤဒၣ်လဲာ် အဲၣ်ဒိးမၤသံဝဲ စီၤမၢ်ဒကဲၤတကးဘၣ် အဲၣ်ဒိးမၤလီၤတူာ်ဝဲအပှၤကလုာ်ကိးဂၤဒဲးလီၤ. လၢတၢ်န့ၣ်အဃိ အဝဲတဲဟးဂီၤတၢ် ဒ်သိးစီၤပၤကသးဟ့ ပှၤယူဒၤဖိအဂီၢ်လီၤ. ဘၣ်ဆၣ် ဖဲအဝဲကတိၤဟးဂီၤဝဲပှၤယူဒၤဖိအဂ့ၢ်လၢ စီၤပၤအမဲာ်ညါအခါ အဝဲတဒုးသ့ၣ်ညါဝဲ စီၤပၤလၢပှၤတဖၣ်န့ၣ်မ့ၢ်ပှၤယူဒၤဖိဘၣ်. ဒီးစံးဝဲထဲလၢ အဝဲသ့ၣ်န့ၣ်မ့ၢ်ပှၤတကလုာ်လၢ “လီၤမုၢ်လီၤဖး, အိၣ်ပြံပြါ လၢပှၤဂီၢ်မုၢ်အကျါ” ဒီးအဝဲသ့ၣ်တဖၣ်န့ၣ် အဘျုးတအိၣ်လၢ စီၤပၤအဂီၢ်ဘၣ်. တကးဒံးဘၣ် အဝဲစံးစ့ၢ်ကီးဝဲလၢ ပှၤတဒူၣ်အံၤ တဒိကနၣ်စီၤပၤအတၢ်သိၣ်တၢ်သီအဃိ ကဲထီၣ်တၢ်လီၤဘၣ်ယိၣ်လၢအဂီၢ်လီၤ. စီၤဟၤမၣ် တဲဘၣ်စီၤပၤလၢ နမ့ၢ်ဟ့ၣ်လီၤတၢ်ကလုၢ်လၢ ကမၤဟးဂီၤကွံာ် ပှၤတဒူၣ်အံၤအစၢၤအသွဲၣ်လၢ နဘီနမုၢ်အပူၤကိးဂၤဒဲးန့ၣ် ယကဟ့ၣ်စ့အါအါဂီၢ်ဂီၢ် ဆူစီၤပၤအတၢ်ပာ်ဖှိၣ်အလီၢ်လၢ တၢ်လၢာ်ဘူၣ်လၢာ်စ့ၤအဂီၢ်လီၤ.* စီၤပၤအၢၣ်လီၤတူၢ်လိာ်ဝဲစီၤဟၤမၣ် အတၢ်ဟ့ၣ်ကူၣ်ဝံၤဒီး ဘ့ၣ်လီၤအပသံး ဒီးဟ့ၣ်လီၤအီၤဒ်သိး စီၤဟၤမၣ်ထုးထီၣ်ဝဲ တၢ်သိၣ်တၢ်သီဖဲအသးကသ့အဂီၢ်လီၤ.—အ့ၤစတၢ် ၃:၅-၁၀.၂၀,၂၁. (က)ဖဲစီၤမၢ်ဒကဲၤ ဒီးပှၤယူဒၤဖိတဖၣ်လၢ အိၣ်လၢဖၢၡၢၣ်အဘီမုၢ်အပူၤ နၢ်ဟူဘၣ်ဝဲ စီၤဟၤမၣ်အတၢ်ကူၣ်ထီၣ်ဖးလီၤအခါန့ၣ် အဝဲသ့ၣ်တူၢ်ဘၣ်ဝဲဒ်လဲၣ်. (ခ)စီၤမၢ်ဒကဲၤမၢ နီၢ်အ့ၤစတၢ် မၤတၢ်မနုၤလဲၣ်.၂၀ တယံာ်ဘၣ်ဒီး ပှၤဒိးကသ့ၣ်လၢအဟးဆှၢတၢ်ကစီၣ်တဖၣ် ရၤလီၤဝဲတၢ်ကစီၣ်ဆူ တၢ်လီၢ်လၢ ဖၢၡၢၣ်အဘီမုၢ်အပူၤကိးတီၤဒဲး ဒီးစံးဝဲလၢပှၤယူဒၤဖိ ကဘၣ်တၢ်မၤသံကွံာ်အဝဲသ့ၣ်လီၤ. ဖဲတၢ်ကစီၣ်ဟဲတုၤဃီၤလၢ ဝ့ၢ်ယရူၤၡလ့ၣ်အခါ ပှၤယူဒၤဖိတဖၣ် ကတူၢ်ဘၣ်ဝဲဒ်လဲၣ်န့ၣ် ဆိကမိၣ်ကွၢ်တက့ၢ်. အဝဲသ့ၣ်ဟးထီၣ်ကွံာ်ဝဲလၢ ဝ့ၢ်ဘၤဘူၤလိၣ် ဒီးဟဲက့ၤအိၣ်လၢ ဝ့ၢ်ယရူၤၡလ့ၣ်အပူၤ ဘၣ်ဆၣ် တတ့ထီၣ်ဘၣ်ဝ့ၢ်ခိၣ်ဒူဒံးဘၣ်. ဖဲစီၤမၢ်ဒကဲၤ နၢ်ဟူဘၣ်ဝဲတၢ်ကစီၣ်လၢ အလီၤပျံၤလီၤဖုးအံၤအခါ အဝဲကသူၣ်ကိၢ်သးဂီၤန့ၢ်တၢ်လၢ အဘူးအတံၢ်ဒီး အတံၤသကိးလၢ အအိၣ်လၢ ဝ့ၢ်ယရူၤၡလ့ၣ်ဒီး ဝ့ၢ်ၡူၡၣ်အပူၤန့ၣ်လီၤ. လၢတၢ်သူၣ်ကိၢ်သးဂီၤအပူၤ စီၤမၢ်ဒကဲၤ ဖှီဝဲအဆ့ကၤဒီး, သိးထီၣ်ထၢၣ်တၢ်ကံးညာ်, ဖှံအခိၣ်ဒီးဖၣ်ဆါ, ဒီးလဲၤထီၣ်ဆူဝ့ၢ်အသးကံၢ်ပူၤ ဒီးဟီၣ်ကိးပသူထီၣ်လၢ တၢ်သူၣ်ဘၣ်ဒိသးဘၣ်ဒိအပူၤလီၤ. ပှၤယူဒၤဖိတဖၣ် ဘၣ်ကိၢ်ဘၣ်ဂီၤဝဲထဲလဲၣ် သနာ်က့ စီၤဟၤမၣ် တပာ်ဝဲလၢတၢ်နီတမံၤဘၣ်. ဒီးအဝဲဆ့ၣ်နီၤအီတၢ်ဒီးစီၤပၤ ဖှံဖှံညီညီလီၤ. —ဖး အ့ၤစတၢ် ၃:၁၂-၄:၁ တက့ၢ်.၂၁ စီၤမၢ်ဒကဲၤသ့ၣ်ညါဝဲလၢ အကဘၣ်မၤတၢ်တမံၤမံၤလီၤ. ဘၣ်ဆၣ် အဝဲကမၤဝဲဒ်လဲၣ်. ဖဲနီၢ်အ့ၤစတၢ် သ့ၣ်ညါဘၣ်ဝဲလၢ စီၤမၢ်ဒကဲၤပှဲၤဒီးတၢ်သူၣ်ကိၢ်သးဂီၤအခါ အဝဲဆှၢန့ၢ်အီၤတၢ်ကူတၢ်သိး ဒ်သိးကမၤမုာ်ထီၣ်အသးဘၣ်ဆၣ် စီၤမၢ်ဒကဲၤတတူၢ်လိာ်ဝဲဘၣ်. ဒီးအဝဲကဆိကမိၣ်ဝဲယံာ်တ့ၢ်လံလၢ ဘၣ်မနုၤအဃိ ယဟိဝၤယွၤဟ့ၣ်အခွဲးလၢ ပှၤကက့ၤကိးနီၢ်အ့ၤစတၢ် ဒ်သိးကဒုးဖျီအီၤဒီးစီၤပၤလၢ အတဘူၣ်ထီၣ်ဘါထီၣ် ယဟိဝၤယွၤလဲၣ်န့ၣ်လီၤ. ခဲအံၤစီၤမၢ်ဒကဲၤ သ့ၣ်ညါထီၣ်တၢ်စံးဆၢ ကယီကယီလံ. စီၤမၢ်ဒကဲၤဆှၢလီၤဝဲတၢ်ကစီၣ်လၢ နီၢ်ပၤမုၣ်အ့ၤစတၢ်အအိၣ်ဒီး မၢအဝဲလဲၤဃ့ကညးစီၤပၤ “လၢအပှၤဂီၢ်မုၢ်အဂီၢ်လီၤ.”—အ့ၤစတၢ် ၄:၄-၈.၂၂. နီၢ်အ့ၤစတၢ် ကလဲၤထံၣ်လိာ်သးဒီး အဝၤလၢအမ့ၢ်စီၤပၤန့ၣ် ဘၣ်မနုၤအဃိ အဝဲပျံၤတၢ် လဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်.)၂၂ ဖဲနီၢ်အ့ၤစတၢ်နၢ်ဟူဘၣ်ဝဲ စီၤမၢ်ဒကဲၤ အတၢ်ဃ့ကညးအခါ အသးဘူးကလီၤတဲာ်ညါ. ခဲအံၤဒု တၢ်မၤကွၢ်လၢအဒိၣ်ကတၢၢ်တခါန့ၣ် ဟဲလီၤဘၣ်အီၤလံ. ဖဲအဝဲစံးဆၢက့ၤ စီၤမၢ်ဒကဲၤအခါ အဝဲပာ်ဖျါထီၣ်စ့ၢ်ကီးဝဲ အတၢ်သူၣ်ပျံၤသးဖုးန့ၣ်လီၤ. နီၢ်အ့ၤစတၢ် တဲသ့ၣ်နီၣ်ထီၣ်စီၤမၢ်ဒကဲၤလၢ စီၤပၤအတၢ်သိၣ်တၢ်သီ လၢအမ့ၢ် ပှၤလၢ စီၤပၤတကိးထံၣ်အီၤတဂၤ မ့ၢ်လဲၤလၢစီၤပၤအအိၣ်န့ၣ် အဝဲကဘၣ်တၢ်မၤသံကွံာ်အီၤန့ၣ်လီၤ. ဘၣ်ဆၣ်စီၤပၤမ့ၢ် ယူာ်လီၤအနီၣ်ထိးထူဆူ ပှၤလၢအမၤကမၣ် တၢ်သိၣ်တၢ်သီတဂၤအံၤအအိၣ်န့ၣ် အဝဲတသံဘၣ်ဝဲဘၣ်. လၢတၢ်န့ၣ်အဃိ မ့ၢ်နီၢ်အ့ၤစတၢ် ကအိၣ်ဒီးတၢ်မုၢ်လၢ်လၢ ကဒိးန့ၢ်ဘၣ် တၢ်သးကညီၤလၢ စီၤပၤအအိၣ်စ့ၢ်ကီးဧါ. နီၢ်အ့ၤစတၢ် ကသ့ၣ်နီၣ်ထီၣ်က့ၤ ဖဲနီၢ်ပၤမုၣ်ဝးၡတံၤ တဒိကနၣ်စီၤပၤအကလုၢ်အခါ တၢ်မၤအသးဒီးအီၤဒ်လဲၣ်အဂ့ၢ်န့ၣ်လီၤ. ဒီးနီၢ်အ့ၤစတၢ်တဲဘၣ် စီၤမၢ်ဒကဲၤလၢ စီၤပၤတကိးထံၣ်အီၤအိၣ်ဝဲ အသီ ၃၀ လံ. စီၤပၤတကိးထံၣ်အီၤ ယံာ်ထဲအံၤလံအဃိ ဘၣ်သ့ၣ်သ့ၣ် နီၢ်အ့ၤစတၢ်ကဆိကမိၣ်ဝဲလၢ စီၤပၤတအဲၣ်အီၤလၢၤဘၣ်.*—အ့ၤစတၢ် ၄:၉-၁၁.၂၃. (က)ဒ်သိးနီၢ်အ့ၤစတၢ် အတၢ်နာ်ကဂၢၢ်ကျၢၤထီၣ်အဂီၢ် စီၤမၢ်ဒကဲၤတဲအီၤဒ်လဲၣ်. (ခ)ဘၣ်မနုၤအဃိ ပကြၢးကွၢ်လိမၤဒိး စီၤမၢ်ဒကဲၤအတၢ်နာ်လဲၣ်.၂၃ စီၤမၢ်ဒကဲၤ စံးဆၢက့ၤနီၢ်အ့ၤစတၢ် ဒ်သိးကမၤဂၢၢ်ကျၢၤထီၣ်က့ၤအတၢ်နာ်လီၤ. အဝဲစံးစ့ၢ်ကီးလၢ နီၢ်အ့ၤစတၢ် မ့ၢ်တမၤတၢ်နီတမံၤသနာ်က့ ပှၤယူဒၤဖိကပူၤဖျဲးလၢ ကျဲအဂၤတဘိဘိလီၤ. ဘၣ်ဆၣ် အဝဲတဲဝဲလၢ နမ့ၢ်တမၤတၢ်နီတမံၤဘၣ်န့ၣ် တဘၣ်ဆိကမိၣ်လၢ နကပူၤဖျဲးတဂ့ၤ. စီၤမၢ်ဒကဲၤနာ်ယဟိဝၤယွၤ သပှၢ်ကတၢၢ်လီၤ. ဒီးအဝဲသ့ၣ်ညါလီၤတံၢ်လီၤဆဲးလၢ ယဟိဝၤယွၤ ကမၤလၢပှဲၤထီၣ်ဝဲအတၢ်စံးပာ်တဖၣ် ဒီးတဟ့ၣ်ဝဲအခွဲးလၢ ပှၤကမၤလီၤတူာ်ကွံာ် အပှၤဂီၢ်မုၢ်တဖၣ်အစၢၤအသွဲၣ်ဘၣ်. (ၡူ.၂၃:၁၄) စီၤမၢ်ဒကဲၤ သံကွၢ်နီၢ်အ့ၤစတၢ်လၢ– “ကမ့ၢ်နကဲထီၣ်ဘၣ်နီၢ်ပၤမုၣ် လၢတၢ်ဆၢကတီၢ်ဒ်သိးအံၤအဂီၢ်ဧါ, န့ၣ်မတၤသ့ၣ်ညါတဂၤလဲၣ်.” (အ့ၤစတၢ် ၄:၁၂-၁၄, ခ့ခါစှီၤကျိာ်) စီၤမၢ်ဒကဲၤန့ၣ် နာ်ဝဲယဟိဝၤယွၤ တုၤလီၤတီၤလီၤန့ၣ်လီၤ. လၢတၢ်န့ၣ်အဃိ မ့ၢ်ပတကြၢးကွၢ်လိမၤဒိးအတၢ်နာ်ဘၣ်ဧါ.—ကတိၤ. ၃:၅, ၆.၂၄. နီၢ်အ့ၤစတၢ် ပာ်ဖျါထီၣ်အတၢ်နာ်ဒီး အတၢ်သူၣ်ဒူသးဒူဒ်လဲၣ်.၂၄ တၢ်ဆၢကတီၢ်ဘၣ်လၢ နီၢ်အ့ၤစတၢ်ကဘၣ်ဆၢတဲာ်လီၤအသးလီၤ. အဝဲမၢ စီၤမၢ်ဒကဲၤကိးဖှိၣ်ဝဲ ပှၤယူဒၤဖိဒ်သိး ကဒုၣ်တၢ်အီၣ်ဒီးအီၤ သၢသီန့ၣ်လီၤ. ဒီးလၢတၢ်နာ်ဒီး တၢ်သးဒူအပူၤန့ၣ် အဝဲစံးစ့ၢ်ကီးလၢ– “ယမ့ၢ်ဘၣ်သံလၢယမၤတၢ်အံၤအဃိဒီး ယကသံလီၤ.” (အ့ၤစတၢ် ၄:၁၅-၁၇, ခ့ခါစှီၤကျိာ်) ဖဲအဝဲဒုၣ်တၢ်အီၣ် သၢသီအတီၢ်ပူၤန့ၣ် အဝဲကဃ့ထုကဖၣ်ဝဲလၢ တၢ်သူၣ်ဆူၣ်သးဆူၣ်အပူၤ အါန့ၢ်ဒံး လၢညါန့ၣ်လီၤ. ခဲအံၤ တၢ်ဆၢကတီၢ်တုၤဃီၤဝဲလၢ အဝဲကဘၣ်လဲၤထံၣ်လိာ်သးဒီးစီၤပၤလံ. ဒ်သိးအဝဲကထုးန့ၢ် စီၤပၤအသးအဂီၢ် အဝဲကူထီၣ်သိးထီၣ်ဝဲ ဆ့ကူဆ့ကၤလၢအ ဖျါဃံဖျါလၤဒိၣ်ကတၢၢ်ဒီး လဲၤဝဲဆူ စီၤပၤအအိၣ်န့ၣ်လီၤ.နီၢ်အ့ၤစတၢ် ဟ့ၣ်လီၤအသးလၢ အကဒီသဒၢဝဲ ကစၢ်ယွၤအခ့အပှၤ၂၅. ဖဲနီၢ်အ့ၤစတၢ် လဲၤလၢအဝၤအအိၣ်အခါ တၢ်မၤအသးဒ်လဲၣ်န့ၣ် တဲဖျါထီၣ်တက့ၢ်.၂၅ ဒ်တၢ်မၤလိအံၤအခီၣ်ထံး ပာ်ဖျါထီၣ်ဝဲအသိး နီၢ်အ့ၤစတၢ်လဲၤဝဲဆူ စီၤပၤအအိၣ်လီၤ. အဝဲကသူၣ်ကိၢ်သးဂီၤတၢ်ထဲလဲၣ်ဒီး ကဃ့ထုကဖၣ်ဝဲလၢအသးပူၤပှဲၤဘျီလဲၣ်န့ၣ် ပဆိကမိၣ်ကွၢ်သ့ဝဲလီၤ. အဝဲလဲၤနုၤလီၤဝဲတုၤလၢ စီၤပၤအတြဲၤအမဲာ်ညါ ဒီးထံၣ်စိဝဲစီၤပၤဆ့ၣ်နီၤလၢ အလီၢ်ပစိာ်အဖီခိၣ်န့ၣ်လီၤ. ဘၣ်သ့ၣ်သ့ၣ် အဝဲကကွၢ်စိဝဲ စီၤပၤအမဲာ်သၣ်ဒ်သိးကသ့ၣ်ညါဝဲလၢ အတၢ်ပာ်သူၣ်ပာ်သးကအိၣ်ဝဲဒ်လဲၣ်န့ၣ်လီၤ. ဖဲန့ၣ်အခါ နီၢ်အ့ၤစတၢ်မ့ၢ်အိၣ်ခိးဝဲလၢ စီၤပၤကထံၣ်အီၤအဂီၢ်န့ၣ် ဘၣ်သ့ၣ်သ့ၣ် အဝဲတူၢ်ဘၣ်ဝဲလၢ ကဘၣ်အိၣ်ခိးဝဲ ဖးယံာ်ညါ. ဖဲစီၤပၤထံၣ်အီၤအခါန့ၣ် စီၤပၤကဖုးဘၣ်အသးဒီးအမဲာ်ချံကကျိၣ်ထီၣ်ဝဲလီၤ. တကတီၢ်ဃီန့ၣ် စီၤပၤအမဲာ်သၣ်လၢအဖျါကိၤဒီးအ့န့အံၤ လီၤကပုာ်က့ၤဝဲလီၤ. တကးဒံးဘၣ် အဝဲပာ်ဖျါထီၣ်တၢ်သးကညီၤလၢ နီၢ်အ့ၤစတၢ်အဖီခိၣ်ဒီး ယူာ်လီၤဝဲအနီၣ်ထိးထူဆူအအိၣ်လီၤ.—အ့ၤစတၢ် ၅:၁, ၂.၂၆. ဘၣ်မနုၤအဃိ ခရံာ်ဖိနီၢ်နီၢ်တဖၣ် လိၣ်ဘၣ်တၢ်သူၣ်ဒူသးဒူ ဒ်နီၢ်အ့ၤစတၢ်အသိးလဲၣ်, ဒီးဘၣ်မနုၤအဃိ တၢ်လၢနီၢ်အ့ၤစတၢ် မၤဝဲန့ၣ်မ့ၢ်ဒၣ်ထဲတၢ်အခီၣ်ထံးခီၣ်ဘိလဲၣ်.၂၆ ဖဲနီၢ်အ့ၤစတၢ် လဲၤနုာ်ဆူအဝၤအအိၣ်အခါ အဝၤသးအိၣ်ဒိကနၣ်ဝဲ တၢ်လၢအကတဲဝဲန့ၣ်လီၤ. နီၢ်အ့ၤစတၢ် ပာ်ဖျါထီၣ်တၢ်နာ် ဒီးပာ်လီၤတၢ်အဒိအတဲာ်လၢအဂ့ၤ လၢယွၤအခ့အပှၤတဖၣ်အဂီၢ်လီၤ. အဝဲဆၢထၢၣ်လၢ ကစၢ်ယွၤဒီးအပှၤဂီၢ်မုၢ်အဂီၢ်လီၤ. ခရံာ်ဖိလၢ မုၢ်မဆါတနံၤအံၤစ့ၢ်ကီး ပာ်လုၢ်ပာ်ပှ့ၤဝဲ ပှၤလၢအဒိဂ့ၤတဲာ်ဘၣ် ဒ်နီၢ်အ့ၤစတၢ်အသိးန့ၣ်လီၤ. ယ့ၣ်ၡူးစံးဘၣ်အပျဲၢ်အဘီၣ်လၢ တၢ်အဲၣ်လၢအထိၣ်ဟူးထိၣ်ဂဲၤထီၣ်ပှၤလၢ ပကတူၢ်ဆါပသးလၢ ပှၤဂၤအဂီၢ်န့ၣ် မ့ၢ်ဝဲခရံာ်ဖိနီၢ်နီၢ်တဖၣ် အတၢ်ပနီၣ်န့ၣ်လီၤ. (ဖး ယိၤဟၣ် ၁၃:၃၄, ၃၅ တက့ၢ်.) ဒ်သိးပပာ်ဖျါထီၣ် တၢ်အဲၣ်ဒ်အံၤကသ့အဂီၢ် ပလိၣ်ဘၣ်တၢ်သူၣ်ဒူသးဒူ ဒ်နီၢ်အ့ၤစတၢ်အသိးန့ၣ်လီၤ. ဘၣ်ဆၣ် မုၢ်နံၤဖဲနီၢ်အ့ၤစတၢ် ဆၢထၢၣ်လၢ ကစၢ်ယွၤအပှၤကလုာ်အဂီၢ်န့ၣ် မ့ၢ်ဒၣ်ထဲတၢ်အခီၣ်ထံးခီၣ်ဘိလီၤ. နီၢ်အ့ၤစတၢ် ကဘၣ်တဲဘၣ်စီၤပၤလၢ အပှၤဟ့ၣ်ကူၣ်ဟ့ၣ်ဖးတၢ်လၢ အအဲၣ်ဝဲဒိၣ်ကတၢၢ်တဂၤန့ၣ် မ့ၢ်ပှၤအၢပှၤသီလီၤ. ဒ်သိး စီၤပၤကနာ်န့ၢ်အီၤအဂီၢ် နီၢ်အ့ၤစတၢ် ကဘၣ်မၤဝဲဒ်လဲၣ်. ဒီးနီၢ်အ့ၤစတၢ် အပှၤကလုာ် ပူၤဖျဲးကသ့ဒ်လဲၣ်. ပကသမံသမိးကွၢ် တၢ်သံကွၢ်တဖၣ်အံၤ လၢတၢ်မၤလိလၢခံတခါအပူၤန့ၣ်လီၤ.၁–၃. (က)ဖဲနီၢ်အ့ၤစတၢ် လဲၤဘူးထီၣ်ဒီးအဝၤအလီၢ်ပစိာ်အခါ အဝဲတူၢ်ဘၣ်ဝဲဒ်လဲၣ်. (ခ)ဖဲနီၢ်အ့ၤစတၢ် လဲၤထံၣ်လိာ်အသးဒီးစီၤပၤအခါ စီၤပၤမၤဝဲဒ်လဲၣ်.ထံၣ်ကမှံကွၢ်လၢ နီၢ်အ့ၤစတၢ် ခါထီၣ်အခီၣ်တခါဘၣ်တခါ ကယီကယီဆူ စီၤပၤအအိၣ်န့ၣ်တက့ၢ်. စီၤပၤဆ့ၣ်နီၤဝဲလၢ လီၢ်ပစိာ်အဖီခိၣ် ဒီးဖဲနီၢ်အ့ၤစတၢ်ဟဲဒံးဘူးထီၣ်ဒီး စီၤပၤအလီၢ်ပစိာ်အခါ အသးကနိးဒံးချ့ထီၣ်ဝဲလီၤ. လၢၡူၡၣ်အနီပူၤန့ၣ် တၢ်ဘှ့ၣ်တၢ်ဘှီၣ်လီၤဝဲ သတူၢ်ကလာ် မၤအသးဒ်ဖးဖီမုၢ်, မုၢ်တချုးဆ့ၣ်ဝါထီၣ်ဒံးဘၣ်အသိးလီၤ. ဖဲနီၢ်အ့ၤစတၢ်ဟးဝဲအခါ အဝဲနၢ်ဟူဘၣ်က့ၤအခီၣ်ခါသီၣ် ဒီးအဆ့ကူဆ့ကၤသီၣ်ဝဲလီၤ. နီလၢအလီၤဘီလီၤမုၢ်အံၤ အိၣ်ဒီးအထူၣ်လၢ အဒိၣ်ဒီးအဃံလၤ ဒီးဟံၣ်ခိၣ်န့ၣ် ဘၣ်တၢ်တ့အီၤလၢ သ့ၣ်ဆှိအ့ရ့းလၢအဟဲလၢ ကီၢ်လဘၤနိၣ်န့ၣ်လီၤ. ဘၣ်ဆၣ် နီၢ်အ့ၤစတၢ် တသးစၢၢ်ဆၢဝဲတၢ်သ့ၣ်တဖၣ်အံၤဘၣ်, အဝဲသးစၢၢ်ဆၢထဲစီၤပၤလၢ အဆ့ၣ်နီၤလၢ လီၢ်ပစိာ်အဖီခိၣ်လီၤ. ခဲအံၤဒု အသးသမူအိၣ်ဝဲလၢ စီၤပၤအစုပူၤန့ၣ်လီၤ.၂ ဖဲနီၢ်အ့ၤစတၢ် ဟဲဝဲအခါစီၤပၤကွၢ်အီၤ ထံထံဆးဆးန့ၣ်လီၤ. ဒီးစီၤပၤယူာ်ဃီၤ နီၣ်ထိးထူဆူအအိၣ်လီၤ. ဖဲန့ၣ်အဆၢကတီၢ် နီၢ်အ့ၤစတၢ်အသးသမူပူၤဖျဲးဝဲလီၤ. စီၤပၤတကိးထံၣ်နီၢ်အ့ၤစတၢ် သနာ်က့ အဝဲလဲၤထံၣ်လိာ်အသးဒီး စီၤပၤအဃိ မ့ၢ်ဝဲတၢ်ကမၣ်ဒိၣ်ဒိၣ်မုၢ်မုၢ်တခါလီၤ. ဘၣ်ဆၣ် စီၤပၤယူာ်ဃီၤ နီၣ်ထိးထူ ဆူနီၢ်အ့ၤစတၢ်အအိၣ်န့ၣ် အခီပညီမ့ၢ်ဝဲစီၤပၤပျၢ်ကွံာ်အတၢ်ကမၣ်လီၤ. လၢတၢ်န့ၣ်အဃိ နီၢ်အ့ၤစတၢ် သုးဘူးဃီၤအသးဆူ စီၤပၤအလီၢ်ပစိာ်, ယူာ်ထီၣ်အစုဒီးထိးဝဲ စီၤပၤအနီၣ်ထိးထူလၢအစု လၢတၢ်စံးဘျုးစံးဖှိၣ်အပူၤလီၤ.—အ့ၤစတၢ် ၅:၁, ၂.ခီဖျိလၢ စီၤပၤပာ်ဖျါထီၣ် တၢ်သးကညီၤ လၢနီၢ်အ့ၤစတၢ်အဖီခိၣ်အဃိ အဝဲစံးဘျုးက့ၤစီၤပၤလၢ တၢ်ဆီၣ်လီၤသးအပူၤ၃ စီၤပၤအဃၤၡဝ့ရိၣ်န့ၣ် ဖျါကဟုကညီၢ် ဒီးလီၤယူးယီၣ်ပာ်ကဲဝဲလီၤ. ဖဲန့ၣ်အဆၢကတီၢ် ဖၢၡၢၣ်အစီၤပၤအတၢ်ကူတၢ်သိး အလုၢ်အပှ့ၤန့ၣ် လီၤလၢအဒီလၣ် အကကွဲၢ်လၢအကယၤလီၤ. ဘၣ်ဆၣ် ဖဲအဝၤကွၢ်အီၤအခါ နီၢ်အ့ၤစတၢ်ထံၣ်ဘၣ်ဝဲ တၢ်သးကညီၤဒီး တၢ်အဲၣ်အသဟီၣ်လၢ အမဲာ်ချံပူၤန့ၣ်လီၤ. ဒီးအဝၤစံးဘၣ်အီၤလၢ– “တၢ်မနုၤလဲၣ် နီၢ်ပၤမုၣ်အ့ၤစတၢ်ဧၢ, တဲဘၣ်ယၤတၢ်လၢ နအဲၣ်ဒိးတက့ၢ်. ဒီးတၢ်န့ၣ်မ့မ့ၢ်ယဘီယမုၢ်တဝာ်ဒၣ်လဲာ် ယကဟ့ၣ်နၤန့ၣ်လီၤ.”—အ့ၤစတၢ် ၅:၃, ခ့ခါစှီၤကျိာ်. ၄. နီၢ်အ့ၤစတၢ် ဘၣ်ကွၢ်ဆၢၣ်မဲာ်ဝဲတၢ်မၤကွၢ် လၢအဒိၣ်အမုၢ်အိၣ်ဒံးမနုၤလဲၣ်.၄ နီၢ်အ့ၤစတၢ် ပာ်ဖျါထီၣ်တၢ်နာ်ဒီး တၢ်သူၣ်ဒူသးဒူ သပှၢ်ကတၢၢ်န့ၣ်လီၤ. ဒ်သိးကဒီသဒၢဝဲ အပှၤကလုာ်အဂီၢ် အဝဲလဲၤဝဲဆူစီၤပၤအအိၣ်လီၤ. နီၢ်အ့ၤစတၢ် အတၢ်ပညိၣ်န့ၣ် ကဲထီၣ်လိၣ်ထီၣ်ဝဲလံ ဘၣ်ဆၣ် အဝဲဘၣ်လဲၤခီဖျိဝဲ တၢ်မၤကွၢ်လၢ အဒိၣ်အမုၢ်အိၣ်ဒံးဝဲလီၤ. အဝဲကဘၣ်ဒုးသ့ၣ်ညါစီၤပၤလၢ အပှၤဟ့ၣ်ကူၣ်ဟ့ၣ်ဖးတၢ်လၢ အနာ်န့ၢ်အီၤအဒိၣ်ကတၢၢ်တဂၤန့ၣ် မ့ၢ်ပှၤလၢအအၢသံလၢ အကွဲန့ၢ်လွဲန့ၢ်စီၤပၤဒ်သိးကစံၣ်ညီၣ် နီၢ်အ့ၤစတၢ်အပှၤကလုာ်ဆူတၢ်သံန့ၣ်လီၤ. ဒ်သိးစီၤပၤကနာ်အီၤအဂီၢ် နီၢ်အ့ၤစတၢ် ကဘၣ်မၤဝဲဒ်လဲၣ်, ဒီးဘၣ်ဃးဒီး နီၢ်အ့ၤစတၢ် အတၢ်နာ်န့ၣ် ပဒိးန့ၢ်ဘၣ် တၢ်မၤလိသ့ဒ်လဲၣ်.၅,၆. (က)နီၢ်အ့ၤစတၢ် မၤပိာ်ထွဲဝဲ စံၣ်တဲၤတဲလီၤတၢ် ၃:၁, ၇ လၢကျဲဒ်လဲၣ်. (ခ)ဖဲနီၢ်အ့ၤစတၢ် ကတိၤတၢ်ဒီးအဝၤအခါ အဝဲပာ်ဖျါထီၣ်လၢ အအိၣ်ဒီးတၢ်ကူၣ်သ့လၢကျဲဒ်လဲၣ်.၅ မ့ၢ်နီၢ်အ့ၤစတၢ် ကတဲဖျါထီၣ်အတၢ်ဂ့ၢ်ကီဆူ စီၤပၤအအိၣ်လၢ အခ့အပှၤခဲလၢာ် အမဲာ်ညါဧါ. အဝဲမ့ၢ်မၤဒ်န့ၣ်န့ၣ် မ့ၢ်ဒၣ်အဝဲမၤဘျီၣ်စီၤပၤအမဲာ်ချံန့ၣ်လီၤ. တကးဒံးဘၣ် အဝဲမ့ၢ်တဲဝဲလၢ ပှၤမဲာ်ညါတဘျီဃီန့ၣ် စီၤဟၤမၣ် ကအိၣ်ဒီးတၢ်ဆၢကတီၢ်လၢ ကဃုကျဲဒ်သိးကကတိၤပူၤဖျဲးအသးအဂီၢ်လီၤ. လၢတၢ်န့ၣ်အဃိ နီၢ်အ့ၤစတၢ် ကမၤဝဲဒ်လဲၣ်. တၢ်ဆၢကတီၢ်လဲၤပူၤကွံာ်ဝဲဖးယံာ်ဝံၤအလီၢ်ခံ ပှၤကူၣ်တၢ်သ့ စီၤၡလိၤမိၤကွဲးဝဲလၢ– “တၢ်အခ့အခါအိၣ်ဝဲလၢ ကယဲၢ်တၢ်တမံၤလၢ်လၢ်အဂီၢ် ... အကတီၢ်လၢ ပှၤကအိၣ်ဘှီၣ်ကလာ်အဂီၢ်, ဒီးအကတီၢ်လၢ ပှၤကကတိၤတၢ်အဂီၢ်” လီၤ. (စံၣ်. ၃:၁, ၇) ဖဲနီၢ်အ့ၤစတၢ် အနီၢ်ဆံးဒံးအခါ စီၤမၢ်ဒကဲၤလၢ အကွၢ်လုၢ်ဖိအီၤတဂၤအံၤ ကသိၣ်လိအီၤဘၣ်ဃးဒီး တၢ်သိၣ်တၢ်သီတဖၣ်အံၤန့ၣ်လီၤ. လၢတၢ်န့ၣ်အဃိ နီၢ်အ့ၤစတၢ် ကနၢ်ပၢၢ်ဝဲလၢ အဝဲကဘၣ်ဃုထၢ “အကတီၢ်လၢပှၤကကတိၤတၢ်အဂီၢ်” လီၤ.၆ နီၢ်အ့ၤစတၢ် စံးဝဲလၢ– “မ့ၢ်ဂ့ၤဒီးစီၤပၤဒီး မ်စီၤပၤဒီးစီၤဟၤမၣ် ဟဲလၢမုၢ်မဆါတနံၤအံၤ ဆူတၢ်အီၣ်တၢ်အီအပူၤ လၢယကတဲာ်ကတီၤလၢအဂီၢ်တက့ၢ်.” (အ့ၤစတၢ် ၅:၄) စီၤပၤ တူၢ်လိာ်ဝဲအတၢ်ကွဲမုာ်ဒီး ကိးဃုာ်ဝဲဒီးစီၤဟၤမၣ်န့ၣ်လီၤ. ဖဲအံၤန့ၣ် မ့ၢ်နပာ်သူၣ်ပာ်သးလၢ နီၢ်အ့ၤစတၢ် ကတိၤတၢ်လၢ တၢ်ကူၣ်သ့အပူၤစ့ၢ်ကီးဧါ. နီၢ်အ့ၤစတၢ်န့ၣ် တမၤလီၤညွံးဝဲအဝၤအလၤကပီၤဘၣ်. လၢတၢ်န့ၣ်အလီၢ် အဝဲရဲၣ်ကျဲၤဝဲ တၢ်ဆၢကတီၢ်လၢ အကြၢးဝဲဘၣ်ဝဲဒ်သိး ကတဲဖျါထီၣ်အတၢ်သူၣ်ကိၢ်သးဂီၤတဖၣ်အဂီၢ်လီၤ.—ဖး ကတိၤဒိ ၁၀:၁၉ တက့ၢ်.၇,၈. ဖဲအဝဲသ့ၣ် အီၣ်သကိးအီသကိးတၢ် အဆိကတၢၢ်တဘျီန့ၣ် နီၢ်အ့ၤစတၢ် ကတဲာ်ကတီၤပာ်ဝဲ တၢ်အီၣ်တၢ်အီဒ်လဲၣ်, ဒီးဘၣ်မနုၤအဃိ အဝဲထုးတၢ်ဆၢကတီၢ်လၢ အကတဲဖျါထီၣ်ဝဲ အတၢ်သူၣ်ကိၢ်သးဂီၤလဲၣ်.၇ လီၤတံၢ်လၢ နီၢ်အ့ၤစတၢ်န့ၣ် ကကတဲာ်ကတီၤပာ်စၢၤဝဲ တၢ်အီၣ်တၢ်အီဝံၣ်ဝံၣ်ဘဲဘဲလၢ အဝၤအီၣ်ဝဲဝံၣ်တဖၣ်န့ၣ်လီၤ. ဖဲအဝဲသ့ၣ် အီၣ်တၢ်အီတၢ်အဆၢကတီၢ် ဒ်သိးကအိၣ်ဒီး တၢ်သူၣ်ဖှံသးညီအဂီၢ် နီၢ်အ့ၤစတၢ် ကတဲာ်ကတီၤပာ်စၢၤဝဲ စပံးထံလၢအဂ့ၤကတၢၢ်လၢ အဝဲသ့ၣ်အဂီၢ်န့ၣ်လီၤ. (စံး. ၁၀၄:၁၅) စီၤပၤအဃၤၡဝ့ရိၣ် ပှဲၤဝဲဒီးတၢ်သူၣ်ဖှံသးညီအဃိ သံကွၢ်ဝဲနီၢ်အ့ၤစတၢ်အသီတဘျီ လၢနလိၣ်ဘၣ် တၢ်မနုၤလဲၣ်န့ၣ်လီၤ. လၢနီၢ်အ့ၤစတၢ် ကတဲတၢ်အဂီၢ် မ့ၢ်တၢ်ဆၢကတီၢ်ဘၣ်လံဧါ.၈ နီၢ်အ့ၤစတၢ် ဆိကမိၣ်ဝဲလၢ အဝဲတကြၢးကတိၤတၢ်ဒံးဘၣ်. လၢတၢ်န့ၣ်အဃိ နီၢ်အ့ၤစတၢ် ကွဲမုာ်ဝဲစီၤပၤဒီးစီၤဟၤမၣ် လၢကဟဲအီၣ်သကိးကဒီး တၢ်အီၣ်လၢခံတနံၤန့ၣ်လီၤ. (အ့ၤစတၢ် ၅:၇, ၈) ဘၣ်မနုၤအဃိ နီၢ်အ့ၤစတၢ် ဘၣ်ထုးယံာ်ဝဲ တၢ်ဆၢကတီၢ်ထဲအံၤညါလဲၣ်. သ့ၣ်နီၣ်ထီၣ်က့ၤလၢ စီၤပၤဟ့ၣ်လီၤတၢ်ကလုၢ်လၢ နီၢ်အ့ၤစတၢ် အပှၤကလုာ်ကဘၣ် တၢ်မၤသံကွံာ်အီၤန့ၣ်တက့ၢ်. လၢတၢ်န့ၣ်အဃိ နီၢ်အ့ၤစတၢ် ဘၣ်ခိးဝဲတၢ်ဆၢကတီၢ်အဂ့ၤကတၢၢ် လၢ အကကတိၤတၢ်အဂီၢ်လီၤ. ခီဖျိလၢ နီၢ်အ့ၤစတၢ် ကွဲဒုးအီၣ်ဝဲအဝၤတၢ်အီၣ်တၢ်အီလၢ အသီတဘျီအဃိ ဒုးအိၣ်ထီၣ်ဝဲတၢ်ခွဲးတၢ်ယာ်လၢ ကပာ်ဖျါထီၣ်လၢ အဝဲပာ်လုၢ်ပာ်ပှ့ၤအဝၤဒီး ပာ်ကဲအီၤသပှၢ်ကတၢၢ်န့ၣ်လီၤ. ၉. တၢ်သူၣ်စူၤသးစူၤန့ၣ် ကဲဘျုးဒ်လဲၣ်, ပပာ်ဖျါထီၣ်တၢ်သးစူၤ ဒီးကွၢ်လိမၤဒိး နီၢ်အ့ၤစတၢ် အဒိအတဲာ်သ့လၢကျဲဒ်လဲၣ်.၉ တၢ်သူၣ်စူၤသးစူၤန့ၣ် မ့ၢ်တၢ်ဂ့ၤတၢ်ဝါတခါလၢ အလုၢ်ဒိၣ်ပှ့ၤဒိၣ်န့ၣ်လီၤ. နီၢ်အ့ၤစတၢ် ပှဲၤဒီးတၢ်သူၣ်ကိၢ်သးဂီၤ ဒီးအဲၣ်ဒိးတဲဖျါထီၣ်ဝဲ တၢ်မၤအသးတဖၣ်ဆူ စီၤပၤအအိၣ် ဘၣ်ဆၣ် အဝဲအိၣ်ခိးဝဲလၢ တၢ်သးစူၤအပူၤတုၤလၢ တၢ်ဆၢကတီၢ်အကြၢးဝဲဘၣ်ဝဲန့ၣ်လီၤ. တဘျီတခီၣ်န့ၣ် ပထံၣ်ဘၣ်တၢ်ကမၣ်တဖၣ်လၢ ပှၤကဘၣ်မၤဘၣ်လိာ်ဖိးဒ့က့ၤအီၤလီၤ. ပမ့ၢ်အဲၣ်ဒိးလၢ ပှၤလၢအတီခိၣ်ရိၤမဲတၢ်တဂၤ မၤဘၣ်လိာ်ဖိးဒ့က့ၤ တၢ်ကီတၢ်ခဲတခါခါန့ၣ် ဘၣ်သ့ၣ်သ့ၣ် ပကြၢးကွၢ်လိနီၢ်အ့ၤစတၢ် ဒီးအိၣ်ခိးတၢ်ဆၢကတီၢ် လၢအကြၢးဝဲဘၣ်ဝဲန့ၣ်လီၤ. ကတိၤဒိ ၂၅:၁၅ စံးဝဲလၢ– “ပှၤသးထီၣ်ကီမၤန့ၢ်ပဒိၣ်အသး, ဒီးပှၤအပျ့ၤလၢအစၢ်န့ၣ် မၤကၢ်တၢ်ဃံလီၤ.” ပမ့ၢ်အိၣ်ခိးတၢ်ဆၢကတီၢ်လၢ အကြၢးဝဲဘၣ်ဝဲ ဒီးတဲဖျါထီၣ်ပတၢ်ကီတၢ်ခဲလၢ တၢ်ကတိၤမုာ်မုာ်န့ၣ် ကမၤလီၤကပုာ်က့ၤပှၤသး လၢအကိၤဒ်တၢ်ဃံတၢ်ကွဲအသိးန့ၣ်လီၤ. ခီဖျိလၢနီၢ်အ့ၤစတၢ် ပာ်ဖျါထီၣ်ဝဲတၢ်သးစူၤ ဒီးတၢ်ကူၣ်သ့အဃိ မ့ၢ်ယဟိဝၤယွၤဆိၣ်ဂ့ၤအီၤဧါ.၁၀,၁၁. ဖဲစီၤဟၤမၣ် က့ၤဝဲအဆၢကတီၢ် ဘၣ်မနုၤအဃိ အဝဲသးပှံၢ်ထီၣ်တၢ်လဲၣ်, အမါဒီးအတံၤသကိးတဖၣ် ဟ့ၣ်ကူၣ်ဟ့ၣ်ဖးအီၤဒ်လဲၣ်.၁၀ ခီဖျိလၢ နီၢ်အ့ၤစတၢ် အိၣ်ဒီးတၢ်သူၣ်စူၤသးစူၤအဃိ တၢ်မၤအသးလၢ အလီၤတိၢ်လီၤဆီဟဲအိၣ်ထီၣ်ဝဲတခါလီၤ. အဆိကတၢၢ်တဘျီ ဖဲစီၤပၤဒီးနီၢ်ပၤမုၣ် ကိးစီၤဟၤမၣ်လၢကအီၣ်သကိးတၢ် ဒ်သိးသိးအခါ အဝဲဆိကမိၣ်ဝဲလၢ စီၤပၤဒီးနီၢ်ပၤမုၣ် ဘၣ်သူၣ်ဘၣ်သးအီၤဒိၣ်န့ၢ်ဒံးပှၤဂၤတဖၣ်န့ၣ်လီၤ. လၢတၢ်န့ၣ်အဃိ “အသူၣ်ခုအသးခု, ဒီးအသူၣ်မုာ်အသးမုာ်လီၤ.” ဘၣ်ဆၣ် ဖဲစီၤဟၤမၣ် က့ၤဝဲတုၤလီၤလၢ နီအပဲတြီခီၣ်ထံးအခါ တိနိၣ်လိာ်အသးဒီးပှၤယူဒၤဖိလၢအမ့ၢ် စီၤမၢ်ဒကဲၤတဂၤလီၤ. တဘျီအံၤစ့ၢ်ကီး စီၤမၢ်ဒကဲၤ တတီၤလီၤကဒွံကျိာ်လၢ စီၤဟၤမၣ်အမဲာ်ညါဘၣ်. ဘၣ်မနုၤအဃိလဲၣ်. ဒ်တၢ်မၤလိလၢ အပူၤကွံာ်တခါပာ်ဖျါထီၣ်ဝဲအသိး တမ့ၢ်လၢ စီၤမၢ်ဒကဲၤတအိၣ်ဒီး တၢ်ပာ်ကဲအဃိဘၣ်. မ့ၢ်လၢ အဝဲပာ်လုၢ်ပာ်ပှ့ၤ အတၢ်ရ့လိာ်သးဒီး ယဟိဝၤယွၤ ဒီးအသးလၢ အသ့ၣ်ညါတၢ်ဂ့ၤ ဒီးတၢ်အၢတြီအီၤအဃိ အဝဲတတီၤလီၤကဒွံကျိာ်လၢ စီၤဟၤမၣ်အမဲာ်ညါဘၣ်. ဖဲန့ၣ်အဆၢကတီၢ် စီၤဟၤမၣ် “အသးထီၣ် . . . ပှဲၤဆၢၣ်ကလာ်လီၤ.”—အ့ၤစတၢ် ၅:၉.၁၁ ဖဲစီၤဟၤမၣ် က့ၤတုၤလၢဟံၣ်အခါ အဝဲတဲဘၣ်အမါ ဒီးအတံၤသကိးလၢ စီၤမၢ်ဒကဲၤ တပာ်ကဲအီၤဘၣ်. ဒီးအဝဲသ့ၣ် ဟ့ၣ်သဆၣ်ထီၣ်အီၤလၢ ကမၤန့ၢ်သ့ၣ်တကျီၣ်လၢ အထီဝဲ ၇၂ ပ့ၣ်ဒီးဃ့အခွဲးလၢ စီၤပၤအအိၣ်ဒ်သိးပှၤကဘျးထီၣ် စီၤမၢ်ဒကဲၤ လၢသ့ၣ်ကျီၣ်အလိၤအဂီၢ်လီၤ. စီၤဟၤမၣ် ဘၣ်သူၣ်ဘၣ်သးဝဲ အဝဲသ့ၣ်အတၢ်ဟ့ၣ်ကူၣ်ဟ့ၣ်ဖး အဃိမၤလိာ်ဝဲပှၤတဂၤဂၤလၢ ကကတဲာ်ကတီၤန့ၢ်အီၤလၢသ့ၣ်တကျီၣ်လီၤ.—အ့ၤစတၢ် ၅:၁၂-၁၄.၁၂. ဘၣ်မနုၤအဃိ စီၤပၤမၢပှၤဖးန့ၢ်အီၤလၢ လံာ်တၢ်ကွဲးနီၣ်ကွဲးဃါတၢ်လဲၣ်, ဒီးအဝဲသ့ၣ်နီၣ်ထီၣ်က့ၤ တၢ်ဂ့ၢ်မနုၤလဲၣ်.၁၂ ဖဲမုၢ်တနၤန့ၣ် တၢ်လီၤဆီတခါ ဟဲကဲထီၣ်အသးလီၤ. လံာ်စီဆှံပာ်ဖျါထီၣ်န့ၢ်ပှၤလၢ “စီၤပၤမံတန့ၢ်ဘၣ်” အဃိအဝဲမၢပှၤဖးန့ၢ်အီၤလၢ လံာ်တၢ်မၤနီၣ်မၤဃါတဖၣ်န့ၣ်လီၤ. လၢလံာ်လဲၢ်တဖၣ်အံၤအကျါ ပှၤထံၣ်န့ၢ်က့ၤတၢ်ဂ့ၢ် ဘၣ်ဃးဒီးပှၤခံဂၤလၢ အကူၣ်ထီၣ်ဖးလီၤဝဲလၢ ကမၤသံ စီၤပၤအဃၤၡဝ့ရိၣ်န့ၣ်လီၤ. ဒီးစီၤပၤသ့ၣ်နီၣ်ထီၣ်က့ၤလၢ ပှၤဖီၣ်ဝဲ ပှၤလၢအကူၣ်ထီၣ်တၢ်အၢတဖၣ်အံၤ ဒီးမၤသံကွံာ်အဝဲသ့ၣ်လီၤ. ဘၣ်ဆၣ် စီၤပၤအဲၣ်ဒိးသ့ၣ်ညါဝဲ တၢ်ဂ့ၢ်အိၣ်ဒံးတခါလီၤ. အဝဲသံကွၢ်ဝဲလၢ– စီၤမၢ်ဒကဲၤလၢ အဒုးသ့ၣ်ညါဆိယၤလၢ ပှၤကမၤသံယၤအဂ့ၢ်န့ၣ် မ့ၢ်ပှၤမၤလၤကပီၤအီၤလၢ ကျဲတဘိဘိလံဧါ. အခ့အပှၤစံးဆၢက့ၤအီၤလၢ ပှၤတမၤန့ၢ်အီၤတၢ်နီတမံၤဒံးဘၣ်.—ဖး အ့ၤစတၢ် ၆:၁-၃ တက့ၢ်.၁၃,၁၄. (က)တၢ်ကဲထီၣ်အသးဒီး စီၤဟၤမၣ်ဒ်လဲၣ်. (ခ)စီၤဟၤမၣ် အမါဒီးအတံၤသကိးတဖၣ် တဲဘၣ်အီၤတၢ်မနုၤလဲၣ်.၁၃ ဖဲစီၤပၤနၢ်ဟူဘၣ်ဝဲ ပှၤတမၤန့ၢ်တၢ်လၢ စီၤမၢ်ဒကဲၤအဂီၢ်နီတမံၤဒံးဘၣ်အခါ အသးအ့န့ထီၣ်ဝဲလီၤ. ဒီးအဝဲသံကွၢ်ဝဲလၢ ယပဒိၣ်လၢ ကမၤစၢၤယၤဒ်သိး ယကမၤဘၣ်လိာ်ဖိးဒ့က့ၤ တၢ်ဂ့ၢ်တခါအံၤအဂီၢ် မ့ၢ်အအိၣ်ဝဲလၢနီပူၤတဂၤဂၤဧါ. ဒီးဘၣ်အတီၤလၢ နံၤအဝဲအံၤန့ၣ် စီၤဟၤမၣ် ဟဲတုၤဝဲလၢ နီပူၤဂီၤဂီၤလီၤ. ဖျါလၢ အဝဲဟဲဝဲလၢစီၤပၤအအိၣ်ဂီၤဂီၤ ဒ်သိးကဃ့အခွဲးလၢ ကမၤသံဝဲစီၤမၢ်ဒကဲၤအဂီၢ်လီၤ. ဘၣ်ဆၣ် တချုးလၢစီၤဟၤမၣ် ဃ့အခွဲးလၢအကမၤသံ စီၤမၢ်ဒကဲၤအခါ စီၤပၤသံကွၢ်အီၤလၢ မ့ၢ်ယကဘၣ်မၤလၤကပီၤ ပှၤလၢယဘၣ်သူၣ်ဘၣ်သးအီၤတဂၤ လၢကျဲဒ်လဲၣ်. ဖဲန့ၣ်န့ၣ် စီၤဟၤမၣ် ဆိကမိၣ်လီၤအသးလၢ စီၤပၤအဲၣ်ဒိးတဲဝဲဘၣ်ဃးဒီးယၤလီၤသၢၣ်. လၢတၢ်န့ၣ်အဃိ အဝဲစံးဘၣ်စီၤပၤလၢ ဒ်သိးနကမၤလၤကပီၤ ပိာ်ခွါတဂၤန့ၣ်အဂီၢ် မၢပှၤဟဲစိာ်န့ၢ်အီၤ ဆ့ကၤလၢစီၤပၤသိးဝဲ, ဒုးဒိးအီၤလၢစီၤပၤအကသ့ၣ်ဒီး မၢပဒိၣ်ဖးဒိၣ်တဂၤ ဆှၣ်တရံးအီၤလၢ ဝ့ၢ်ၡူၡၣ်အပူၤဒီး ကိးပသူထီၣ် ဒီးဟ့ၣ်လၤကပီၤအီၤ ဒ်သိးပှၤခဲလၢာ်ကနၢ်ဟူဝဲအဂီၢ်လီၤ. ဘၣ်ဆၣ်သနာ်က့ ပှၤလၢအကဘၣ် တၢ်မၤလၤကပီၤအီၤတဂၤန့ၣ် မ့ၢ်စီၤမၢ်ဒကဲၤအဃိ ဖဲစီၤဟၤမၣ် သ့ၣ်ညါဘၣ်ဝဲအခါ အမဲာ်သၣ်ကအိၣ်ဝဲဒ်လဲၣ်န့ၣ် ထံၣ်ကမှံကွၢ်တက့ၢ်. ပှၤလၢ စီၤပၤဟ့ၣ်လီၤမူဒါလၢ အကဘၣ်ကိးပသူထီၣ် ဒီးဟ့ၣ်လၤကပီၤ စီၤမၢ်ဒကဲၤန့ၣ် မ့ၢ်မတၤတဂၤလဲၣ်. မ့ၢ်ဒၣ် စီၤဟၤမၣ်လီၤ.—အ့ၤစတၢ် ၆:၁၂, ၁၃.၁၄ လၢတၢ်သူၣ်ဒိၣ်သးဖျိးအပူၤ စီၤဟၤမၣ် မၤလၢပှဲၤအမူဒါဝံၤဒီး က့ၤဝဲတဘျီဃီဆူအဟံၣ်လၢ တၢ်သူၣ်အုးသးအုးအပူၤလီၤ. တဘျီအံၤဒု အမါဒီးအတံၤသကိးတဖၣ် တဲဘၣ်စီၤဟၤမၣ်လၢ နမၤနၢၤပှၤယူဒၤဖိလၢအမ့ၢ် စီၤမၢ်ဒကဲၤ တသ့လၢၤဘၣ်.—အ့ၤစတၢ် ၆:၁၂, ၁၃၁၅. (က)ခီဖျိလၢ နီၢ်အ့ၤစတၢ် အိၣ်ခိးတၢ်လၢတၢ်သးစူၤပူၤအဃိ တၢ်ကဲထီၣ်အသးဒ်လဲၣ်. (ခ)ဘၣ်မနုၤအဃိ ဂ့ၤဝဲလၢပက “ကွၢ်လၢ်ယွၤအကျဲ” လဲၣ်.၁၅ တၢ်ကီတၢ်ခဲလၢ အဟဲကဲထီၣ်အသးန့ၣ် နီၢ်အ့ၤစတၢ် တတဲဘၣ်အဝၤတဘျီဃီ အမဲာ်ညါ အဝဲအိၣ်ခိးဝဲလၢ တၢ်သးစူၤအပူၤအဃိ မ့ၢ်ဒၣ်အဝဲဟ့ၣ်အခွဲးလၢ စီၤဟၤမၣ်ကခူၣ်လီၤဝဲ အသွၣ်ခိၣ်လၢ အနီၢ်ကစၢ်အဂီၢ်န့ၣ်လီၤ. မုၢ်တနၤဖဲစီၤပၤ မံတန့ၢ်ဘၣ်န့ၣ် ဘၣ်သ့ၣ်သ့ၣ် ကမ့ၢ်ယဟိဝၤယွၤ အတၢ်ရဲၣ်တၢ်ကျဲၤအဃိလီၤ. (ကတိၤ. ၂၁:၁) လၢတၢ်န့ၣ်အဃိ ယွၤအကလုၢ်ကထါ ဆီၣ်ထွဲပှၤလၢပက “ကွၢ်လၢ်ယွၤအကျဲ” န့ၣ်လီၤ. (ဖး မံကၤ ၇:၇ တက့ၢ်.) ပမ့ၢ်အိၣ်ခိး ကစၢ်ယွၤအတၢ်မၤစၢၤန့ၣ် ဂ့ၤဒိၣ်န့ၢ်ဒံး ပကရီဂုာ်ကျဲးစၢး မၤဘၣ်ဂီၢ်က့ၤ တၢ်ကီတၢ်ခဲလၢ ပနီၢ်ကစၢ်န့ၣ်လီၤ.၁၆,၁၇. (က)တၢ်ဆၢကတီၢ်လၢ နီၢ်အ့ၤစတၢ် ကကတိၤတၢ်အဂီၢ်န့ၣ် စးထီၣ်အသးလၢ အဆၢကတီၢ်ဖဲလဲၣ်. (ခ)နီၢ်အ့ၤစတၢ် လီၤဆီလိာ်အသးဒီးနီၢ်ပၤမုၣ်ဝးၡတံၤ ဒ်လဲၣ်.၁၆ တဘျီအံၤဒု နီၢ်အ့ၤစတၢ် မၤကွၢ်စီၤပၤ အတၢ်သူၣ်စူၤသးစူၤ တဘူၣ်လၢၤဘၣ်. ဖဲအဝဲသ့ၣ် အီၣ်သကိးအီသကိးတၢ် ခံဘျီတဘျီအခါ နီၢ်အ့ၤစတၢ် ကဘၣ်တဲဖျါထီၣ်ဝဲ တၢ်ဂ့ၢ်တၢ်ကျိၤခဲလၢာ်လီၤ. ဘၣ်ဆၣ် နီၢ်အ့ၤစတၢ် ကစးထီၣ်တဲအီၤဒ်လဲၣ်. ဖဲအဝဲသ့ၣ် အီၣ်တၢ်အီတၢ်အခါ စီၤပၤသံကွၢ်ကဒီးအီၤလၢ နလိၣ်ဘၣ်တၢ်မနုၤလဲၣ်. လၢတၢ်န့ၣ်အဃိ ကျဲအိးဟိထီၣ်အသးလၢ နီၢ်အ့ၤစတၢ် ကတဲဖျါထီၣ်ဝဲ အတၢ်သူၣ်ကိၢ်သးဂီၤတဖၣ်လီၤ. (အ့ၤစတၢ် ၇:၂) ခဲအံၤဒု တၢ်ဆၢကတီၢ်လၢ နီၢ်အ့ၤစတၢ် ကကတိၤတၢ်အဂီၢ် ဟဲတုၤဝဲလံ.၁၇ ဘၣ်သ့ၣ်သ့ၣ် ဖဲနီၢ်အ့ၤစတၢ် တချုးစံးဆၢက့ၤစီၤပၤအခါ အဝဲကဃ့ထုကဖၣ်တၢ်ဆူ ကစၢ်ယွၤအအိၣ်လီၤ. လၢခံန့ၣ် တၢ်ကွဲးဖျါထီၣ်က့ၤ နီၢ်အ့ၤစတၢ် အတၢ်ကတိၤလၢ– “ယမ့ၢ်ဘၣ်ဘျုးဘၣ်ဖှိၣ်လၢနမဲာ်, ဒီးမ့ၢ်ဂ့ၤဒီးစီၤပၤဒီး, မ်တၢ်ဟ့ၣ်ယသးသမူလၢ ယဃ့တၢ်အဃိ, ဒီးယပှၤတကလုာ်လၢ ယဃ့ကညးတၢ်အဃိန့ၣ်တက့ၢ်.” (အ့ၤစတၢ် ၇:၃) နီၢ်အ့ၤစတၢ် လီၤဆီလိာ်အသး ဒီးနီၢ်ပၤမုၣ်ဝးၡတံၤ လၢအမ့ၢ်တ့ၢ်စီၤပၤအမါလၢညါန့ၣ်လီၤ. အဝဲတမၤမဲာ်ဆှးအဝၤ လၢပှၤမဲာ်ညါဘၣ် ဒီးအၢၣ်လီၤဝဲလၢ အဝဲကပာ်ကဲဝဲ စီၤပၤအတၢ်ဆၢတဲာ်န့ၣ်လီၤ. (အ့ၤစတၢ် ၁:၁၀-၁၂) တကးဒံးဘၣ် နီၢ်အ့ၤစတၢ် တတဲဆါစီၤပၤ လၢအဟးနာ်ကြီ ပှၤအၢပှၤသီဒ်သိးဒီး စီၤဟၤမၣ်ဘၣ်. လၢတၢ်န့ၣ်အလီၢ် အဝဲဃ့ကညးဝဲဒ်သိးစီၤပၤ ကဒီသဒၢ အသးသမူအဂီၢ်လီၤ.၁၈. နီၢ်အ့ၤစတၢ် တဲဖျါထီၣ်ဝဲ အတၢ်ဂ့ၢ်ကီလၢ စီၤပၤမဲာ်ညါဒ်လဲၣ်.၁၈ ဖဲစီၤပၤနၢ်ဟူဘၣ် နီၢ်အ့ၤစတၢ် အတၢ်ကတိၤအခါ အဝဲကဖုးဘၣ်အသးဒီး ကသးကညီၤဘၣ်အီၤလီၤ. ပှၤလၢအဒုးအိၣ်ထီၣ် တၢ်လီၤဘၣ်ယိၣ်လၢ အနီၣ်ပၤမုၣ်အဂီၢ်န့ၣ် မ့ၢ်မတၤတဂၤလဲၣ်. နီၢ်အ့ၤစတၢ် တဲဘၣ်အီၤလၢ– “ပဘၣ်တၢ်ဆါကွံာ်ပှၤ, ယဲဒၣ်ဒီးယပှၤတကလုာ်, ဒ်သိးတၢ်ကမၤဟးဂီၤပှၤ, ဒ်သိးတၢ်ကမၤသံပှၤ, ဒ်သိးတၢ်ကမၤဟါမၢ်ပှၤလီၤ. ပမ့ၢ်ဘၣ်တၢ်ဆါကွံာ်ပှၤလၢ ကုၢ်ပိာ်မုၣ်ဒီးကုၢ်ပိာ်ခွါအဂီၢ်ဒီး, ယကအိၣ်ဘှီၣ်ကလာ်လီၤ. ဘၣ်ဆၣ်ဒီး စီၤပၤအတၢ်လၢအကဟါမၢ်န့ၣ် တၢ်အဒုၣ်အဒါ မၤတၢ်ထဲသိးသိးန့ၣ်တသ့ဘၣ်.” (အ့ၤစတၢ် ၇:၄) နီၢ်အ့ၤစတၢ် တဲဖျါထီၣ်ဝဲ တၢ်ဂ့ၢ်ကီသ့ၣ်တဖၣ်အံၤပျီပျီလီၤ. ဒီးနီၢ်အ့ၤစတၢ် စံးဝဲလၢပှၤမ့ၢ်တဲပျံၤတဲဖုးအီၤထဲလၢ ကဒုးကဲအပှၤကလုာ်လၢကုၢ်န့ၣ် အဝဲကအိၣ်ဘှီၣ်ကလာ်လီၤ. ဘၣ်ဆၣ်မ့ၢ်လၢ ပှၤကမၤလီၤတူာ် အပှၤကလုာ်အဃိ အဝဲမ့ၢ်တတဲတၢ်နီတမံၤဘၣ်န့ၣ် ကကဲထီၣ်တၢ်ဘၣ်ဒိဘၣ်ထံးလၢ စီၤပၤအဂီၢ်လီၤ.၁၉. ဒ်သိးပထုးန့ၢ်ပှၤဂၤအသးကသ့အဂီၢ် နီၢ်အ့ၤစတၢ် အဒိအတဲာ်မၤစၢၤပှၤဒ်လဲၣ်.၁၉ ဒ်သိးပထုးန့ၢ်ပှၤဂၤအသးကသ့အဂီၢ် ပကဘၣ်ကတိၤတၢ်ဒ်လဲၣ်ဒ်လဲၣ်န့ၣ် နီၢ်အ့ၤစတၢ် ပာ်လီၤတၢ်အဒိအတဲာ်လၢအဂ့ၤလီၤ. အဒိ တၢ်ဂ့ၢ်ကီအဒိၣ်အမုၢ် မ့ၢ်ဟဲကဲထီၣ်အသး ဒီးပမ့ၢ်ဘၣ်တဲ ပှၤလၢပအဲၣ်ဘၣ်အီၤတဂၤ မ့တမ့ၢ် ပှၤလၢအတီခိၣ်ရိၤမဲတၢ်တဂၤဂၤန့ၣ် ပဝဲစ့ၢ်ကီး ပကဘၣ်အိၣ်ဒီး တၢ်သးစူၤ, ဒီးကတိၤတၢ်ပျီပျီလၢ တၢ်ယူးယီၣ်ပာ်ကဲအပူၤလီၤ. —ကတိၤ. ၁၆:၂၁, ၂၃.၂၀,၂၁. (က)နီၢ်အ့ၤစတၢ် ပာ်ဖျါထီၣ်စီၤဟၤမၣ် အတၢ်ကူၣ်အၢ လၢကျဲဒ်လဲၣ်, ဒီးစီၤပၤ မၤဝဲဒ်လဲၣ်. (ခ)ဖဲစီၤဟၤမၣ် အတၢ်ကူၣ်အၢကူၣ်သီ ဖျါထီၣ်အခါအဝဲမၤဝဲဒ်လဲၣ်.၂၀ စီၤပၤအဃၤၡဝ့ရိၣ် ခါလီၤအကလုၢ်လၢ– “အဝဲဒၣ်န့ၣ် မ့ၢ်မတၤတဂၤလဲၣ်. ဒီးပှၤလၢအမၤပှဲၤအသး ဒ်သိးအကမၤတၢ်ဒ်န့ၣ် ဘူၣ်ဝဲတဂၤန့ၣ်, မ့ၢ်အအိၣ်ဖဲလဲၣ်.” ဖဲန့ၣ်အဆၢကတီၢ် ထံၣ်ကမှံကွၢ်လၢ နီၢ်အ့ၤစတၢ် ကဒုးနဲၣ်အစုလၢ စီၤဟၤမၣ်အအိၣ် ဒီးတဲဝဲလၢ– “ပှၤထီဒါတၢ်, ပှၤအဒုၣ်အဒါန့ၣ်မ့ၢ် ပှၤအၢစီၤဟၤမၣ်တဂၤအံၤလီၤ.” မ့ၢ်လၢနီၢ်အ့ၤစတၢ် တဲဝဲဒ်န့ၣ်အဃိ စီၤဟၤမၣ် ကဖုးဘၣ်အသး ဒီးအခိၣ်ကဖီနၢ်ကဖီထီၣ်ဝဲလီၤ. စီၤပၤသ့ၣ်ညါဝဲလၢ ပှၤလၢအကူၣ်ထီၣ်တၢ်လၢ ကမၤသံအနီၢ်ပၤမုၣ်လၢ အအဲၣ်ဝဲဒိၣ်တဂၤအံၤန့ၣ် မ့ၢ်အပှၤဟ့ၣ်ကူၣ်တၢ်အဃိ အသးပှံၢ်ထီၣ်တၢ်ဒိၣ်မးဒီး အဝဲကိၢ်လိးထီၣ်ဝဲဒ်မုၢ်အသိးလီၤ. ထံၣ်ကမှံကွၢ်လၢ စီၤပၤအမဲာ်သၣ်ထီၣ်ဂီၤ, ဟးထီၣ်ဝဲသတူၢ်ကလာ် ဒီးလဲၤဝဲဆူကရၢၢ်ပူၤန့ၣ်တက့ၢ်.—အ့ၤစတၢ် ၇:၅-၇.နီၢ်အ့ၤစတၢ် တဲဖျါထီၣ်ဝဲ စီၤဟၤမၣ် အတၢ်ကူၣ်ထီၣ် ဖးလီၤလၢအအၢအသီ၂၁ စီၤဟၤမၣ် အတၢ်ကူၣ်အၢတဖၣ် ဖျါထီၣ်ဝဲအဃိ လဲၤဝဲလၢနီၢ်ပၤမုၣ်အခီၣ်ထံး, ထိၣ်လီၤပှီၤအသး ဒီးဃ့သကွံၢ်ကညးအီၤလၢ အသးသမူအဂီၢ်လီၤ. ဖဲစီၤပၤ ဟဲက့ၤနုာ်လီၤကဒါက့ၤလၢ ဒၢးပူၤအခါထံၣ်ဘၣ်ဝဲလၢ စီၤဟၤမၣ် ဃ့သကွံၢ်ကညး နီၢ်အ့ၤစတၢ်လၢ လီၢ်မံအဖီခိၣ်အဃိ လၢတၢ်သူၣ်ဒိၣ်သးဖျိးအပူၤ စီၤပၤပာ်ဒ့ၣ်ပာ်ကမၣ်အီၤ ဒီးတဲဘၣ်အီၤလၢ မ့ၢ်နကဖီၣ်ဆူၣ်ယမါလၢ ယနီၢ်ကစၢ်အဟံၣ်ပူၤစ့ၢ်ကီးဧါ. ဖဲစီၤပၤပာ်ဒ့ၣ်ပာ်ကမၣ်အီၤဒ်န့ၣ်အခါန့ၣ် စီၤဟၤမၣ်သ့ၣ်ညါဝဲလၢ အကျဲကတၢၢ်လံ. တကတီၢ်ဃီန့ၣ် ပှၤဖျီၣ်ဘၢစီၤဟၤမၣ် အခိၣ်လၢတၢ်ကံးညာ်ဒီး ပှၤတွံၢ်ထီၣ်အီၤလၢတၢ်ချၢလီၤ. ဖဲန့ၣ်အဆၢကတီၢ် စီၤပၤအပဒိၣ်တဂၤ တဲဘၣ်စီၤပၤလၢ စီၤဟၤမၣ် ကတဲာ်ကတီၤပာ်စၢၤဝဲသ့ၣ်ကျီၣ်ဖးထီတတၢၣ် လၢကဘျးထီၣ်ဝဲစီၤမၢ်ဒကဲၤအဂီၢ်လီၤ. တဘျီဃီန့ၣ် စီၤပၤအဃၤၡဝ့ရိၣ် ဟ့ၣ်လီၤအကလုၢ်လၢ ပှၤကလဲၤဘျးထီၣ် စီၤဟၤမၣ် လၢသ့ၣ်တကျီၣ်န့ၣ်အလိၤလီၤ.—အ့ၤစတၢ် ၇:၈-၁၀.၂၂. ခီဖျိလၢ နီၢ်အ့ၤစတၢ်အတၢ်မုၢ်လၢ် တလီၤမၢ်ကွံာ်ဝဲ ဒီးအတၢ်နာ် တလီၤစှၤနီတဘျီအဃိ ပဟံးန့ၢ်တၢ်မၤလိလၢ အအိၣ်သ့ဒ်လဲၣ်.၂၂ မုၢ်မဆါတနံၤအံၤ ပအိၣ်ဘၣ်လၢ ဟီၣ်ခိၣ်လၢအပှဲၤဒီး တၢ်တတီတလိၤအပူၤအဃိ ဘၣ်သ့ၣ်သ့ၣ် ပကဆိကမိၣ်ဘၣ်လၢ ဘၣ်ဃးဒီးယတၢ်ဂ့ၢ်တၢ်ကျိၤန့ၣ် ပှၤတစံၣ်ညီၣ်န့ၢ်ယၤတီတီလိၤလိၤ နီတဂၤဘၣ်. မ့ၢ်နဆိကမိၣ်ဘၣ် ဒ်န့ၣ်တဘျီဘျီဧါ. မ့မ့ၢ်နီၢ်အ့ၤစတၢ်န့ၣ် အတၢ်မုၢ်လၢ်တလီၤမၢ်ကွံာ်ဝဲဘၣ် ဒီးအတၢ်နာ်တလီၤစှၤဝဲနီတဘျီဘၣ်. ဖဲတၢ်ဆၢကတီၢ်ဘၣ်ဝဲန့ၣ် အဝဲကတိၤတၢ်ဒူဒူလၢ တၢ်တီတၢ်လိၤအဂီၢ် ဒီးအဝဲနာ်ဝဲလၢ ယဟိဝၤယွၤကမၤစၢၤအီၤသပှၢ်ကတၢၢ်လီၤ. မ်ပကွၢ်လိမၤဒိး နီၢ်အ့ၤစတၢ် အဒိအတဲာ်တက့ၢ်. ယဟိဝၤယွၤန့ၣ် တဆီတလဲနီတဘျီဘၣ်. ဒ်ကစၢ်ယွၤ မၤဟးဂီၤကွံာ်ပှၤအၢပှၤသီ စီၤဟၤမၣ်အတၢ်ကူၣ်အၢအသိး မုၢ်မဆါတနံၤအံၤစ့ၢ်ကီး ဖဲပှၤအၢပှၤသီ ကူၣ်ထီၣ်တၢ်အၢ ဒ်သိးကမၤဘၣ်ဒိ ကစၢ်ယွၤအပှၤဂီၢ်မုၢ်အခါ ယဟိဝၤယွၤ မၤဟးဂီၤကွံာ် အဝဲသ့ၣ်အတၢ်ကူၣ်အၢ သ့ဝဲသပှၢ်ကတၢၢ်လီၤ.—ဖး စံးထီၣ်ပတြၢၤ ၇:၁၁-၁၆ တက့ၢ်.၂၃. (က)စီၤပၤ ဟ့ၣ်လီၤစီၤမၢ်ဒကဲၤ ဒီးနီၢ်အ့ၤစတၢ် လၢခိၣ်ဖးမနုၤလဲၣ်. (ခ) တၢ်လၢစီၤယၤကိာ် တဲဆိပာ်စၢၤဝဲလၢ ဘၣ်ဃးဒီးစီၤဘံၣ်ယၤမံၣ်န့ၣ် ဟဲလၢပှဲၤထီၣ်ဝဲဒ်လဲၣ်. (ကွၢ်စ့ၢ်ကီးတၢ်လွံၢ်နၢၣ်လၢ “တၢ်စံးပာ်တခါလၢအ ဟဲလၢထီၣ်ပှဲၤထီၣ်.”)၂၃ တဘျီအံၤန့ၣ် စီၤပၤသ့ၣ်ညါဝဲလၢ စီၤမၢ်ဒကဲၤ မ့ၢ်ပှၤလၢအတီဒီးအီၤ ဒီးမၤပူၤဖျဲးအသးသမူ တကးဒံးဘၣ် မ့ၢ်ပှၤလၢအကွၢ်ဒိၣ်ထီၣ်ဝဲ နီၢ်အ့ၤစတၢ်န့ၣ်လီၤ. လၢတၢ်န့ၣ်အဃိ စီၤပၤဟ့ၣ်လီၤက့ၤအီၤ စီၤဟၤမၣ်အလီၢ်အလၤ လၢအမ့ၢ်ကိတိာ်ခိၣ်ကျၢၢ်န့ၣ်လီၤ. မ့မ့ၢ်စီၤဟၤမၣ် အတၢ်ထူးတၢ်တီၤ, အတၢ်စုလီၢ်ခီၣ်ခိၣ် ဃုာ်ဒီးအဟံၣ်န့ၣ် စီၤပၤဟ့ၣ်လီၤက့ၤဝဲ နီၢ်အ့ၤစတၢ်လီၤ. နီၢ်အ့ၤစတၢ် မၢဝဲစီၤမၢ်ဒကဲၤ အံးထွဲကွၢ်ထွဲဝဲ တၢ်စုလီၢ်ခီၣ်ခိၣ်သ့ၣ်တဖၣ်အံၤလီၤ.—အ့ၤစတၢ် ၈:၁, ၂.၂၄,၂၅. (က)နီၢ်အ့ၤစတၢ်ပာ်ဖျါထီၣ် စီၤဟၤမၣ် အတၢ်ကူၣ်လၢအအၢအသီ ဝံၤအလီၢ်ခံ ဘၣ်မနုၤအဃိ အဝဲတအိၣ်ဘၣ်မုာ်မုာ်ခုၣ်ခုၣ်ဒံးဘၣ်လဲၣ်. (ခ)နီၢ်အ့ၤစတၢ် ဟ့ၣ်လီၤကဒီးအသး လၢကျဲဒ်လဲၣ်.၂၄ ခဲအံၤဒု နီၢ်ပၤမုၣ်အ့ၤစတၢ် ဒီးစီၤမၢ်ဒကဲၤခံဂၤအံၤ ပူၤဖျဲးဒီးတၢ်ဘၣ်ယိၣ်ဘၣ်ဘှီလံ. ဘၣ်ဆၣ် မ့ၢ်နီၢ်ပၤမုၣ်အံၤ အိၣ်ဘၣ်မုာ်မုာ်ခုၣ်ခုၣ်သ့လံဧါ. အဝဲမ့မ့ၢ် ပှၤလၢအအဲၣ်လီၤထဲဒၣ်အသးဒု အိၣ်ဝဲမုာ်မုာ်ခုၣ်ခုၣ်သ့ဝဲလီၤ. ဖဲန့ၣ်အဆၢကတီၢ် တၢ်ကလုၢ်လၢစီၤဟၤမၣ် ထုးထီၣ်တ့ၢ်ဝဲလၢ ပှၤယူဒၤဖိတဖၣ် ကဘၣ်တၢ်မၤသံအီၤန့ၣ် ရၤလီၤအသးလၢထံလီၢ်ကီၢ်ပူၤဝးဝးလံ. စီၤဟၤမၣ် တ့ၢ်လီၤဝဲပူရး လၢအမ့ၢ်တၢ်ဖးတမံၤ လၢအဘၣ်ထွဲလိာ်အသးဒီး တၢ်ဝံတၢ်နါအတၢ်ဖံးတၢ်မၤ ဒ်သိးကဃုထၢဝဲမုၢ်နံၤမုၢ်သီအဂ့ၤကတၢၢ်လၢ အကမၤဟးဂီၤကွံာ်ဝဲ ပှၤယူဒၤဖိအဂီၢ်လီၤ. (အ့ၤစတၢ် ၉:၂၄-၂၆) ပှၤယူဒၤဖိတဖၣ် ကဘၣ်တၢ်မၤသံကွံာ်အဝဲသ့ၣ်န့ၣ် တၢ်ဆၢကတီၢ် အိၣ်တ့ၢ်ဒံးလၢအလါတဖၣ်န့ၣ်လီၤ. ဒ်သိးပှၤသုတမၤသံလီၤတူာ်ကွံာ် ပှၤယူဒၤဖိတဂ့ၤအဂီၢ် မ့ၢ်နီၢ်အ့ၤစတၢ်ကမၤဝဲတၢ်တမံၤမံၤဧါ.၂၅ တဘျီအံၤစ့ၢ်ကီး နီၢ်အ့ၤစတၢ် ဟ့ၣ်လီၤကဒီးအသးလံ. စီၤပၤတကိးအီၤဘၣ်ဆၣ် အဝဲလဲၤလၢစီၤပၤအအိၣ် လၢအသီတဘျီလီၤ. ခဲအံၤတဘျီဒု နီၢ်အ့ၤစတၢ် ဟီၣ်ဝဲလၢအပှၤကလုာ်အဂီၢ် ဒီးဃ့သကွံၢ်ကညးဝဲအဝၤ ဒ်သိးကမၤဟးဂီၤကွံာ်ဝဲ တၢ်သိၣ်တၢ်သီလၢ တၢ်ထုးထီၣ်တ့ၢ်အီၤန့ၣ်လီၤ. ဘၣ်ဆၣ် တၢ်သိၣ်တၢ်သီလၢ ပှၤထုးထီၣ်အီၤလၢ စီၤပၤအမံၤန့ၣ် ပှၤမၤဟးဂီၤကွံာ်အီၤတသ့လၢၤဘၣ်. (ဒၤ.၆:၁၂, ၁၅) လၢတၢ်န့ၣ်အဃိ စီၤပၤဟ့ၣ်လီၤ နီၢ်အ့ၤစတၢ်ဒီးစီၤမၢ်ဒကဲၤ တၢ်စိတၢ်ကမီၤလၢ အဝဲသ့ၣ်ကထုးထီၣ်က့ၤ တၢ်သိၣ်တၢ်သီလၢအသီန့ၣ်လီၤ. တၢ်သိၣ်တၢ်သီအသီတခါအံၤန့ၣ် စံးဝဲလၢ ပှၤယူဒၤဖိသ့ၣ်တဖၣ် အိၣ်ဒီးတၢ်ခွဲးတၢ်ယာ်လၢ ကဒီသဒၢလီၤက့ၤ အနီၢ်ကစၢ်အသးလီၤ. ပှၤဒိးကသ့ၣ်တဖၣ် လဲၤဆှၢဝဲတၢ်သးခုကစီၣ်အံၤဆူ ပှၤယူဒၤဖိတဖၣ်အအိၣ်လၢ တၢ်လီၢ်ကိးတီၤဒဲးလၢ ဖၢၡၢၣ်အဘီမုၢ်ပူၤန့ၣ်လီၤ. ပှၤယူဒၤဖိတဖၣ် အတၢ်မုၢ်လၢ်အိၣ်ထီၣ်ဝဲလံ. (အ့ၤစတၢ် ၈:၃-၁၆) ဒီးအဝဲသ့ၣ် စးထီၣ်ကတဲာ်ကတီၤထီၣ်အသး လၢကဒီသဒၢလီၤက့ၤအသးအဂီၢ်လီၤ. ဘၣ်ဆၣ်မ့ၢ် “တၢ်သုးမုၢ်ဂီၢ်မုၢ်အယွၤ” ကအိၣ်ဒီးအပှၤဂီၢ်မုၢ်တဖၣ်အံၤစ့ၢ်ကီးဧါ—၁ မူၤ. ၁၇:၄၅.နီၢ်အ့ၤစတၢ် ဒီးစီၤမၢ်ဒကဲၤခံဂၤအံၤ ဆှၢလီၤဝဲတၢ်ကစီၣ်ဆူ ပှၤယူဒၤဖိလၢအအိၣ်လၢ ဖၢၡၢၣ်အတၢ်ပၢဖီလာ်၂၆,၂၇. (က)ဖဲဒုၣ်ဒါတဖၣ် ဒုးဝဲပှၤယူဒၤဖိအဆၢကတီၢ် ကစၢ်ယွၤ မၤစၢၤအဝဲသ့ၣ် တုၤလၢအပတီၢ်ထဲလဲၣ်. (က)ဖဲတၢ်စံၣ်ညီၣ်သံ စီၤဟၤမၣ်အဖိခွါတဖၣ်အခါ ဝံအတၢ်ကတိၤ ဟဲလၢပှဲၤထီၣ်ဝဲဖဲလဲၣ်တထံၣ်လဲၣ်.၂၆ မုၢ်နံၤလၢတၢ်ကမၤသံ ပှၤယူဒၤဖိန့ၣ်တုၤဝဲလံ. ကစၢ်ယွၤ အခ့အပှၤတဖၣ်စ့ၢ်ကီး အိၣ်ကတဲာ်ကတီၤအသး လၢကဒုးဆၢက့ၤတၢ်လီၤ. ဖဲဖၢၡၢၣ်အပဒိၣ်တဖၣ် နၢ်ဟူဘၣ်ဝဲလၢ စီၤမၢ်ဒကဲၤ ကဲထီၣ်ဖၢၡၢၣ်အကိတိာ်ခိၣ်ကျၢၢ်အခါ အဝဲသ့ၣ်အါဂၤ အိၣ်ဃူက့ၤဒီးပှၤယူဒၤဖိန့ၣ်လီၤ. ဒီးယဟိဝၤယွၤ အံးထွဲကွၢ်ထွဲဝဲအပှၤဂီၢ်မုၢ် သပှၢ်ကတၢၢ်လီၤ. ခါဆူညါ ဒ်သိးဒုၣ်ဒါတဖၣ်အံၤ သုတမၤကီမၤခဲ ပှၤယူဒၤဖိလၢၤတဂ့ၤအဂီၢ် ကစၢ်ယွၤမၤစၢၤ အပှၤဂီၢ်မုၢ်လၢ ကမၤနၢၤတၢ်လၢလၢပှဲၤပှဲၤန့ၣ်လီၤ.*—အ့ၤစတၢ် ၉:၁-၆.၂၇ စီၤဟၤမၣ် အဖိခွါအဂၤ ၁၀ မ့ၢ်အိၣ်မူဒံးန့ၣ် တၢ်လီၤဘၣ်ယိၣ်ကအိၣ်ဝဲလၢ စီၤမၢ်ဒကဲၤအဂီၢ်လီၤ. လၢတၢ်န့ၣ်အဃိ အဖိခွါတဖၣ်စ့ၢ်ကီး ဘၣ်တၢ်မၤသံကွံာ်အီၤခဲလၢာ်လီၤ. (အ့ၤစတၢ် ၉:၇-၁၀) လၢညါန့ၣ် လံာ်စီဆှံတဲဆိပာ်စၢၤဝဲလၢ ပှၤအံၣ်စရ့လးဖိ အဒုၣ်အဒါလၢအမ့ၢ် ပှၤဧမၤလ့းဖိန့ၣ် ကဘၣ်တၢ်မၤဟးဂီၤကွံာ် အဝဲသ့ၣ်ခဲလၢာ်လီၤ. (၅ မိၤ. ၂၅:၁၇-၁၉) ဘၣ်သ့ၣ်သ့ၣ် စီၤဟၤမၣ် အဖိခွါန့ၣ်မ့ၢ်ဝဲပှၤဧမၤလ့းဖိ အစၢၤအသွဲၣ်လၢအဘၣ်တၢ်စံၣ်ညီၣ်သံအီၤ လၢအလီၢ်ခံကတၢၢ်တဒူၣ်န့ၣ်လီၤ.၂၈,၂၉. (က)ဘၣ်မနုၤအဃိ ယဟိဝၤယွၤ ဘၣ်အသးလၢနီၢ်အ့ၤစတၢ် ဒီးအပှၤကလုာ် ကပၣ်ဃုာ်လၢတၢ်ဒုးအပူၤလဲၣ်. (ခ)မုၢ်မဆါတနံၤအံၤန့ၣ် ဘၣ်မနုၤအဃိ နီၢ်အ့ၤစတၢ် အဒိအတဲာ်န့ၣ်ကဲဘျုးလၢပဂီၢ်လဲၣ်.၂၈ နီၢ်အ့ၤစတၢ် မ့ၢ်ပိာ်မုၣ်သးစၢ်ဘၣ်ဆၣ် ဘၣ်ယိးဃာ်ဝဲ နီၣ်ယိးဘိလၢ အတဖှံဝဲနီတစဲးဘၣ်. မ့ၢ်လၢအဝဲဘၣ်ဟံးထီၣ်ဖီၣ်ထီၣ် မူဒါလၢအဘၣ်ဃးဒီး တၢ်ဒုးတၢ်ယၤ ဒီးတၢ်မၤသံမၤဝီအဃိလီၤ. ယဟိဝၤယွၤတိာ်ပာ်ဝဲလၢမ့းၡံအၤ လၢအကမၤပူၤဖျဲးပှၤဟီၣ်ခိၣ်ဖိန့ၣ် ကဟဲလီၤစၢၤလီၤသွဲၣ် လၢပှၤအံၣ်စရ့လးဖိလီၤ. လၢတၢ်န့ၣ်အဃိ ဒ်သိးကဒီသဒၢအဝဲသ့ၣ်အဂီၢ်န့ၣ် ယဟိဝၤယွၤဘၣ်အသးလၢ နီၢ်အ့ၤစတၢ်ဒီးအပှၤကလုာ် ကပၣ်ဃုာ်လၢ တၢ်ဒုးတၢ်ယၤအပူၤန့ၣ်လီၤ. (၁ မိၤ. ၂၂:၁၈) မ့မ့ၢ် ကစၢ်ယွၤအခ့အပှၤလၢ မုၢ်မဆါတနံၤအံၤန့ၣ် တဘၣ်ပၣ်ဃုာ်လၢ တၢ်ဒုးတၢ်ယၤအပူၤလၢၤဘၣ်. မ့ၢ်လၢ ဖဲယ့ၣ်ၡူးလၢအမ့ၢ်မ့းၡံအၤအံၤ ဟဲလီၤဆူ ဟီၣ်ခိၣ်ချၢအခါ အဝဲမၤလိာ်အပျဲၢ်အဘီၣ်တဖၣ်ဒ်သိး အဝဲသ့ၣ်ကဟးဆှဲး တၢ်ဒုးတၢ်ယၤအဃိလီၤ.—မး. ၂၆:၅၂.၂၉ ဘၣ်ဆၣ် ခရံာ်ဖိတဖၣ်ဘၣ်ဒုးတၢ်လၢ နီၢ်သးတခီလီၤ. မုၢ်မဆါတနံၤအံၤ မုၣ်ကီၤလံၢ် အဲၣ်ဒိးမၤဟးဂီၤဝဲ ပတၢ်နာ်ယဟိဝၤယွၤ သပှၢ်ကတၢၢ်လီၤ. (ဖး ၂ ကရံၣ်သူး ၁၀:၃, ၄ တက့ၢ်.) နီၢ်အ့ၤစတၢ် ပာ်လီၤတၢ်အဒိအတဲာ်န့ၣ် ကဲဘျုးလၢပဂီၢ်ဒိၣ်မးလီၤ. ဒ်နီၢ်အ့ၤစတၢ်အသိး မ်ပထုးန့ၢ်ပှၤဂၤအသး ခီဖျိလၢ ပပာ်ဖျါထီၣ် တၢ်ကူၣ်သ့ဒီးတၢ်သူၣ်စူၤသးစူၤတက့ၢ်. ဒီးမ်ပပာ်ဖျါထီၣ် တၢ်သူၣ်ဒူသးဒူ ဒီးဟ့ၣ်လီၤပသး ဒ်သိးပကဆၢထၢၣ်ဂၢၢ်ဂၢၢ်ကျၢၤကျၢၤလၢ ကစၢ်ယွၤအပှၤဂီၢ်မုၢ်အဂီၢ်တက့ၢ်. ပမ့ၢ်မၤဒ်န့ၣ်န့ၣ် မ့ၢ်ဒၣ်ပကွၢ်လိမၤဒိး နီၢ်အ့ၤစတၢ်အတၢ်နာ်န့ၣ်လီၤ.တၢ်ဂ့ၢ်ဘၣ်ဃးဒီး နီၢ်အ့ၤစတၢ်ဘၣ်မနုၤအဃိ စီၤမၢ်ဒကဲၤ ဟ့ၣ်အခွဲးလၢနီၢ်အ့ၤစတၢ် ကဖျီအသးဒီး ပှၤလၢတဘူၣ်ထီၣ်ဘါထီၣ် ယဟိဝၤယွၤလဲၣ်.ပှၤကူၣ်ဘၣ်ကူၣ်သ့တနီၤတဲဝဲလၢ စီၤမၢ်ဒကဲၤ အဲၣ်ဒိးဒုးဖျီ နီၢ်အ့ၤစတၢ်ဒီးစီၤပၤ ဒ်သိး ကဒိးန့ၢ်ဘၣ် အနီၢ်ကစၢ်အဘျုးအဂီၢ်လီၤ. ဘၣ်ဆၣ် တၢ်အုၣ်အသးလၢ အဆီၣ်ထွဲအဝဲသ့ၣ်အတၢ်ထံၣ်န့ၣ် တအိၣ်ဝဲနီတမံၤဘၣ်. စီၤမၢ်ဒကဲၤ မ့ၢ်ပှၤယူဒၤဖိလၢ အတီအလိၤတဂၤအဃိ အဝဲတဘၣ်အသးလၢ နီၢ်အ့ၤစတၢ်ကဖျီအသးဒီး စီၤပၤဘၣ်. (၅ မိၤ.၇:၃) ပှၤယူဒၤဖိလၢပျၢၤတဖၣ် အတၢ်စံၣ်စိၤတဲစိၤပာ်ဖျါထီၣ်ဝဲလၢ စီၤမၢ်ဒကဲၤ ဂုာ်ကျဲးစၢးတြီဝဲ ဒ်သိးနီၢ်အ့ၤစတၢ်သု တဖျီအသးဒီးစီၤပၤတဂ့ၤအဂီၢ်လီၤ. ဘၣ်ဆၣ် ခီဖျိလၢပှၤပာ်ပနီၣ် စီၤပၤတဂၤအံၤ ဒ်ယွၤတဂၤအသိး ဒီးမ့ၢ်လၢ စီၤမၢ်ဒကဲၤ ဒီးနီၢ်အ့ၤစတၢ် လဲၤအိၣ်ကဒုလၢ စီၤပၤအထံလီၢ်ကီၢ်ပူၤအဃိ ဖျါလၢ စီၤမၢ်ဒကဲၤ တြီဝဲတသ့ဘၣ်. ဒ်တၢ်ဆၢကတီၢ် လဲၤပူၤကွံာ်ဝဲအသိး ပသ့ၣ်ညါဘၣ်လၢ ယဟိဝၤယွၤသူဝဲ နီၢ်အ့ၤစတၢ် ဒ်နီၢ်ပၤမုၣ်တဂၤအသိးလၢ ကဒီသဒၢအပှၤဂီၢ်မုၢ်အဂီၢ်လီၤ.—အ့ၤစတၢ် ၄:၁၄.လံာ်အ့ၤစတၢ်န့ၣ် ဘၣ်မနုၤအဃိ တပာ်ဖျါထီၣ်ဝဲကစၢ်ယွၤအမံၤလၢ အမ့ၢ်ယဟိဝၤလဲၣ်.ဖျါလၢ စီၤမၢ်ဒကဲၤကွဲးဝဲ လံာ်အ့ၤစတၢ်တကတြူၢ်အံၤလီၤ. တချုးလၢ ပှၤလဲၤစိာ် လံာ်အ့ၤစတၢ်တကတြူၢ်အံၤ ဆူဝ့ၢ်ယရူၤၡလ့ၣ်ဒံးဘၣ်အခါ ဘၣ်သ့ၣ်သ့ၣ် ပှၤပာ်အီၤလၢ ဖၢၡၢၣ်အလံာ်ကွဲးနီၣ်ကွဲးဃါတဖၣ်အကျါလီၤ. လံာ်အ့ၤစတၢ်မ့ၢ် ပာ်ဖျါထီၣ်ဝဲ ကစၢ်ယွၤအမံၤ ယဟိဝၤန့ၣ် ဘၣ်သ့ၣ်သ့ၣ် ပှၤလၢအဘူၣ်ထီၣ်ဘါထီၣ်ဝဲဖၢၡၢၣ်အယွၤတဖၣ် ကအဲၣ်ဒိးမၤဟးဂီၤကွံာ်ဝဲလံာ်အံၤလီၤ. ဒ်လဲၣ်ဂ့ၤ ဒ်လဲၣ်ဂ့ၤ ကစၢ်ယွၤအမံၤမ့ၢ်တပၣ်ဘၣ်သနာ်က့ လံာ်တကတြူၢ်အံၤ ပာ်ဖျါထီၣ်ဝဲယဟိဝၤယွၤအဂ့ၢ်အါမးလီၤ.တၢ်ဂ့ၢ်လၢလံာ်အ့ၤစတၢ်အပူၤန့ၣ် မ့ၢ်အထီဒါလိာ်သးဒီး တၢ်စံၣ်စိၤတဲစိၤတကပၤဧါပှၤတနီၤစံးဝဲလၢ တၢ်ဂ့ၢ်လၢလံာ်အ့ၤစတၢ်အပူၤန့ၣ် ထီဒါလိာ်အသးဒီး တၢ်စံၣ်စိၤတဲစိၤတကပၤန့ၣ်လီၤ. ဘၣ်ဆၣ်သနာ်က့ ပှၤကူၣ်ဘၣ်ကူၣ်သ့တနီၤ စံးဝဲလၢ ပှၤလၢအကွဲးလံာ်အ့ၤစတၢ်န့ၣ် သ့ၣ်ညါဝဲ ဖၢၡၢၣ်စီၤပၤအဒူၣ်ဖိထၢဖိအဂ့ၢ်, ဖၢၡၢၣ်အတၢ်သူၣ်ထီၣ်တဖၣ်အဂ့ၢ် ဒီးဖၢၡၢၣ်အလုၢ်အလၢ်တဖၣ် လီၤတံၢ်လီၤဆဲးန့ၣ်လီၤ. ပမ့ၢ်တဲတီတီ, တၢ်ကွဲးနီၣ်ကွဲးဃါလၢပျၢၤတဖၣ်လၢ အိၣ်တ့ၢ်တုၤလီၤလၢပစိၤခဲအံၤန့ၣ် တပာ်ဖျါထီၣ်ဝဲ နီၢ်ပၤမုၣ်နီၢ်အ့ၤစတၢ်အဂ့ၢ်ဘၣ်. ဘၣ်ဆၣ် စီၤပၤအဒူၣ်ဖိထၢဖိတဖၣ်လၢ ပတထံၣ်ဘၣ်အဂ့ၢ်လၢ တၢ်ကွဲးနီၣ်ကွဲးဃါလၢပျၢၤတဖၣ်အကျါန့ၣ် တမ့ၢ်ထဲနီၢ်အ့ၤစတၢ်တဂၤဧိၤဘၣ်. တကးဒံးဘၣ် တၢ်ကွဲးနီၣ်ကွဲးဃါလၢပျၢၤတဖၣ် ပာ်ဖျါထီၣ်ဝဲ ပှၤတဂၤလၢအမံၤမ့ၢ် မၢ်ဒူခၤ (Mardukâ) အဂ့ၢ်န့ၣ်လီၤ. ဒီးပာ်ဖျါထီၣ်စ့ၢ်ကီးလၢ အဝဲမ့ၢ်ပှၤလၢ အမၤတၢ်ဖဲၡူၡၣ်အနီ ဒီးအိၣ်ဒီးအလီၢ်အလၤလီၤ. မၢ်ဒူခၤ မ့ၢ်ဝဲဒၣ် စီၤမၢ်ဒကဲၤအမံၤလၢ ဖၢၡၢၣ်ကျိာ်န့ၣ်လီၤ.တၢ်စံးပာ်တခါလၢ အဟဲလၢထီၣ်ပှဲၤထီၣ်ခီဖျိလၢ နီၢ်အ့ၤစတၢ်ဒီးစီၤမၢ်ဒကဲၤ ဒုးတၢ်လၢကစၢ်ယွၤ အပှၤဂီၢ်မုၢ်အဂီၢ်အဃိ အဝဲသ့ၣ်မၤလၢထီၣ်ပှဲၤထီၣ်ဝဲ လံာ်စီဆှံအတၢ်စံးပာ်တခါလီၤ. ပူၤကွံာ်အနံၣ် ၁,၂၀၀ ဘျဲၣ်တချုးလၢ အဝဲသ့ၣ်မၤလၢပှဲၤထီၣ်တၢ်စံးပာ်အံၤန့ၣ် ယဟိဝၤယွၤ ထိးဘၣ်ဝဲစီၤယၤကိာ်အသး လၢကတဲဆိပာ်ဝဲလၢ– “ဘံၣ်ယၤမံၣ်, ထွံၣ်မံၤတဒု, ကဖှီသံတၢ် လၢမုၢ်ဂီၤန့ၣ်ကအီၣ်တၢ်ဂုာ်ပျီန့ၢ်, ဒီးလၢမုၢ်ဟါန့ၣ်ကနီၤဖးတၢ်ဂုာ်ဆူၣ်န့ၢ်လီၤ.” (၁ မိၤ. ၄၉:၂၇) လံာ်စီဆှံတဆၢအံၤ ပာ်ဖျါထီၣ်ဝဲ “မုၢ်ဂီၤ” အဆၢကတီၢ်န့ၣ် အဲၣ်ဒိးစံးဝဲ ဖဲအံၣ်စရ့လးအဘီအမုၢ် သူၣ်ထီၣ်အသးသီသီအဆၢကတီၢ်လီၤ. ဖဲန့ၣ်အခါ စီၤပၤစီလူး ဒီးပှၤသုးဖိအဂၤတဖၣ် မ့ၢ်ဝဲဘံၣ်ယၤမံၣ်အစၢၤအသွဲၣ် လၢ အဒုးတၢ်ဆူၣ်ဆူၣ်လၢ ယဟိဝၤယွၤအပှၤဂီၢ်မုၢ်အဂီၢ်လီၤ. မ့မ့ၢ်လၢခံ ဖဲ “မုၢ်ဟါ” အဆၢကတီၢ်လၢ အံၣ်စရ့လးအဘီအမုၢ်အဂီၢ်န့ၣ် ဘံၣ်ယၤမံၣ်အစၢၤအသွဲၣ် လၢအမ့ၢ် နီၢ်အ့ၤစတၢ်ဒီးစီၤမၢ်ဒကဲၤ ဒုးဝဲယဟိဝၤယွၤအဒုၣ်အဒါတဖၣ် သပှၢ်ကတၢၢ်လီၤ. အဂၤတမံၤန့ၣ် လံာ်စီဆှံလၢထးတဆၢအံၤ တဲဝဲဘၣ်ဃးဒီး တၢ်နီၤဖးဝဲတၢ်ဂုာ်ဆူၣ်န့ၣ်လီၤ. ပတဲသ့လၢ နီၢ်အ့ၤစတၢ်ဒီးစီၤမၢ်ဒကဲၤ နီၤဖးဝဲတၢ်ဂုာ်ဆူၣ် ခီဖျိလၢ စီၤဟၤမၣ်အတၢ်စုလီၢ်ခီၣ်ခိၣ် ဘၣ်တၢ်ဟ့ၣ်လီၤအီၤလၢ အဝဲသ့ၣ်အစုပူၤလီၤ.၁,၂. (က)ပှၤတမှံၤတဂၤ ဟဲတဲဘၣ်နီၢ်မၤရံ ဒ်လဲၣ်. (ခ)နီၢ်မၤရံအတၢ်အိၣ်မူန့ၣ် ဆီတလဲအသးလၢ တၢ်ဂ့ၢ်မနုၤအဃိလဲၣ်.ဖဲပှၤတမှံၤတဂၤ ဟဲလၢအဟံၣ်ခီၣ်ထံးအခါ နီၢ်မၤရံ အမဲာ်ချံကျိၣ်ထီၣ်ဒီး ကွၢ်အီၤလၢ တၢ်သးလီၤကတုၤအပူၤလီၤ. ပိာ်ခွါတဂၤအံၤ တဟဲဒ်သိးကထံၣ်လိာ်အသးဒီး နီၢ်မၤရံအမိၢ်အပၢ်အဂီၢ်ဘၣ်. ဟဲဝဲလၢ အကထံၣ်လိာ်အသးဒီးနီၢ်မၤရံလီၤ. ဒီးနီၢ်မၤရံ သ့ၣ်ညါဝဲလၢ ပိာ်ခွါတဂၤအံၤတမ့ၢ် ပှၤနစၤရ့းဖိဘၣ်. နစၤရ့း မ့ၢ်ဝ့ၢ်ဆံးဆံးဖိတဖျၢၣ်အဃိ ဖဲပှၤလၢတၢ်ချၢမ့ၢ်ဟဲနုာ်လီၤအခါ ပှၤသဝီဖိတဖၣ်သ့ၣ်ညါဝဲ တဘျီဃီလီၤ. ပှၤတမှံၤတဂၤအံၤ တဲဘၣ်နီၢ်မၤရံ တၢ်လီၤဆီတခါလီၤ. အဝဲစံးဝဲလၢ “ပှၤလၢအဘၣ်ဘျုးအါတဂၤဧၢ, ယွၤအိၣ်ဒီးနၤလီၤ.”—ဖး လူၤကၣ် ၁:၂၆-၂၈ တက့ၢ်.၂ နီၢ်မၤရံ မ့ၢ်စီၤဟ့ၤလံ အဖိမုၣ်လၢအအိၣ်လၢ ဝ့ၢ်နစၤရ့း လၢကၤလံၤလါအပူၤန့ၣ်လီၤ. ဒီးလံာ်စီဆှံပာ်ဖျါထီၣ်န့ၢ်ပှၤလၢ တၢ်ဂ့ၢ်ဖးဒိၣ်တခါ ဟဲပၢၢ်ထီၣ်လၢ နီၢ်မၤရံအတၢ်အိၣ်မူအပူၤလီၤ. နီၢ်မၤရံ ဘၣ်တၢ်အဲၣ်တီပာ်န့ၢ်အီၤဒီး စီၤယိၤသး ဒ်သိးအဝဲသ့ၣ်ကဖျီအသးအဂီၢ်လီၤ. စီၤယိၤသးမ့ၢ်ပှၤစုသ့ဖိ ဒီးတမ့ၢ်ပှၤကဲဒိၣ်ကဲပှၢ်ဘၣ်. ဘၣ်ဆၣ် အဝဲအိၣ်ဒီးတၢ်နာ်ဂၢၢ်ဂၢၢ်ကျၢၤကျၢၤလၢ ကစၢ်ယွၤအဖီခိၣ်လီၤ. နီၢ်မၤရံ ပာ်လီၤအသးလၢ ကဆီဟံၣ်ဆီဃီဒီးစီၤယိၤသး, ကအိၣ်မူယိယိဖိ, ကလုၢ်ဒိၣ်ထီၣ်အဖိ ဒီးဒ်မါတဂၤအသိး ကမၤစၢၤအဝၤလၢ ဟံၣ်ဃီတၢ်ဖံးတၢ်မၤအပူၤလီၤ. ဘၣ်ဆၣ် လၢတၢ်တဆိကမိၣ်အပူၤန့ၣ် ပှၤတမှံၤတဂၤဟဲပၢၢ်ထီၣ်ဝဲ ဒီးတဲဘၣ်နီၢ်မၤရံလၢ ဘၣ်ဃးဒီးမူဒါလၢ ကစၢ်ယွၤကဟ့ၣ်လီၤအီၤန့ၣ်လီၤ. ဖဲန့ၣ်အဆၢကတီၢ် နီၢ်မၤရံသ့ၣ်ညါဝဲလၢ အတၢ်အိၣ်မူ တလဲၤအသးဒ် အဝဲမုၢ်လၢ်ပာ်စၢၤဝဲအသိးလၢၤဘၣ်.၃,၄. ဒ်သိးပသ့ၣ်ညါ နီၢ်မၤရံ အဂ့ၢ်ဂ့ၤဂ့ၤကသ့အဂီၢ် ပကဘၣ်မၤဒ်လဲၣ်.၃ လံာ်စီဆှံတပာ်ဖျါထီၣ် နီၢ်မၤရံအဂ့ၢ်အါအါဘၣ်အဃိ ပှၤအါဂၤကမၢကမၣ်ဝဲလီၤ. လံာ်စီဆှံပာ်ဖျါန့ၢ်ပှၤ နီၢ်မၤရံ အတၢ်အိၣ်သးဒီးအဂ့ၢ်ထဲတစဲးဖိလီၤ. မ့မ့ၢ် ဘၣ်ဃးဒီး အက့ၢ်အဂီၤအိၣ်ဒ်လဲၣ်န့ၣ် လံာ်စီဆှံတပာ်ဖျါထီၣ်န့ၢ်ပှၤ နီတစဲးဘၣ်. ဘၣ်ဆၣ် ခဲအံၤန့ၣ် ပကသမံသမိးကွၢ် နီၢ်မၤရံအဂ့ၢ်လၢ လံာ်စီဆှံပာ်ဖျါထီၣ်ဝဲတဖၣ်န့ၣ်လီၤ.၄ ဒ်သိးပကသ့ၣ်ညါ နီၢ်မၤရံအဂ့ၢ်ဂ့ၤဂ့ၤအဂီၢ် မ့ၢ်ပကဘၣ်ဃုသ့ၣ်ညါ တၢ်ဘူၣ်တၢ်ဘါခိၣ်နၢ်တဖၣ် အတၢ်သိၣ်လိတဖၣ်စ့ၢ်ကီးဧါ. တလိၣ်ဘၣ်. အဒိ အဝဲသ့ၣ်တ့ထီၣ်ဝဲ နီၢ်မၤရံအဂီၤဒ်လဲၣ်ဒ်လဲၣ်န့ၣ် ပတလိၣ်ပာ်သူၣ်ပာ်သးဘၣ်. ဒီးမ့မ့ၢ် အဝဲသ့ၣ်အတၢ်သိၣ်လိလၢ နီၢ်မၤရံမ့ၢ် “ကစၢ်ယွၤအမိၢ်” မ့တမ့ၢ် “မူခိၣ်အနီၢ်ပၤမုၣ်” န့ၣ်ပတလိၣ်တဲလၢၤဘၣ်. လၢတၢ်န့ၣ်အလီၢ် မ်ပကွၢ်တၢ်ကွဲးအသးလၢ လံာ်စီဆှံအပူၤလီၤတံၢ်လီၤဆဲးတက့ၢ်. မ့ၢ်လၢလံာ်စီဆှံ ပာ်ဖျါထီၣ်န့ၢ်ပှၤလၢ နီၢ်မၤရံအတၢ်နာ်အိၣ်ဒ်လဲၣ် ဒီးပကွၢ်လိမၤဒိးအီၤကသ့ဒ်လဲၣ်အဂ့ၢ်န့ၣ်လီၤ.၅. (က)ဖဲမူခိၣ်ကလူး ကၤဘြံၤအ့လး ဆၢဂ့ၤဆၢဝါ နီၢ်မၤရံအခါ ပသ့ၣ်ညါအါထီၣ်ဘၣ် နီၢ်မၤရံအဂ့ၢ်ဒ်လဲၣ်. (ခ)ပဒိးန့ၢ်ဘၣ် တၢ်မၤလိအရ့ဒိၣ်လၢ နီၢ်မၤရံအအိၣ်ဒ်လဲၣ်.၅ ပှၤတမှံၤလၢအဟဲဆူ နီၢ်မၤရံအအိၣ်န့ၣ် တမ့ၢ်ပှၤဟီၣ်ခိၣ်ဖိဘၣ်, မ့ၢ်မူခိၣ်ကလူး ကၤဘြံၤအ့လးန့ၣ်လီၤ. ဒီးဖဲအဝဲကိးဝဲ နီၢ်မၤရံလၢ “ပှၤလၢအဘၣ်ဘျုးအါတဂၤ” အခါ နီၢ်မၤရံ “အသူၣ်ကိၢ်အသးဂီၤ” ဝဲဒိၣ်မးလီၤ. နီၢ်မၤရံ ကဆိကမိၣ်လီၤအသးလၢ မ့ၢ်အဝဲအဲၣ်ဒိးတဲဝဲအခီပညီဒ်လဲၣ်, ဒီးယဘၣ်ဘျုးလၢမတၤတဂၤအအိၣ်လဲၣ်. (လူၤကၣ် ၁:၂၉) နီၢ်မၤရံ တမုၢ်လၢ်ဝဲလၢ အကဘၣ်ဘျုးလၢ ပှၤဟီၣ်ခိၣ်ဖိအအိၣ်ဘၣ်. ဘၣ်ဆၣ် မ့ၢ်လၢမူခိၣ်ကလူး အဲၣ်ဒိးစံးဝဲလၢ နီၢ်မၤရံ ဘၣ်ဘျုးဝဲလၢ ယဟိဝၤယွၤအအိၣ်အဃိ အဝဲသးခုဒိၣ်မးလီၤ. နီၢ်မၤရံအဲၣ်ဒိးဘၣ်ဘျုးလၢ ကစၢ်ယွၤအမဲာ်ညါ သနာ်က့ တအိၤဃံလီၤအသး လၢအဘၣ်ဘျုးလၢ ကစၢ်ယွၤအအိၣ်ဘၣ်. ပမ့ၢ်အဲၣ်ဒိးဘၣ်ဘျုးလၢ ကစၢ်ယွၤအမဲာ်ညါန့ၣ် ပဘၣ်အိၣ်ဒီးတၢ်ဆီၣ်လီၤသး ဒီးပတဘၣ်အိၤဃံလီၤပသးလၢ ပဒိးန့ၢ်ဘၣ်ကစၢ်ယွၤ အတၢ်ဘၣ်ဘျုးဘၣ်. ပကြၢးကွၢ်လိမၤဒိး နီၢ်မၤရံ အဒိအတဲာ်န့ၣ်လီၤ. ကစၢ်ယွၤ ထီဒါပှၤလၢအပာ်ထီၣ်ထီအသး ဘၣ်ဆၣ် အဝဲအဲၣ်ဒိးမၤစၢၤပှၤလၢ အအိၣ်ဒီးတၢ်ဆီၣ်လီၤသးန့ၣ်လီၤ.—ယၤ. ၄:၆.နီၢ်မၤရံ တအိၤဃံလီၤအသး လၢအဘၣ်ဘျုးလၢ ကစၢ်ယွၤအအိၣ်ဘၣ် ၆. မူခိၣ်ကလူး ဟ့ၣ်လီၤနီၢ်မၤရံ မူဒါဒီးတၢ်ခွဲးတၢ်ယာ်လၢ အလီၤတိၢ်လီၤဆီမနုၤလဲၣ်.၆ မူခိၣ်ကလူး ဟ့ၣ်လီၤနီၢ်မၤရံ မူဒါဒီးတၢ်ခွဲးတၢ်ယာ် လၢအလီၤတိၢ်လီၤဆီတခါလီၤ. ဒီးလၢမူဒါအံၤအဖီခိၣ်န့ၣ် နီၢ်မၤရံ ကဘၣ်အိၣ်ဒီးတၢ်ဆီၣ်လီၤသးလီၤ. မူခိၣ်ကလူး စံးဘၣ်အီၤလၢ အဝဲကအိၣ်ဖျဲၣ်ထီၣ် ဖိခွါတဂၤဒီးအဝဲကကဲထီၣ် ပှၤအရ့ဒိၣ်ကတၢၢ်တဂၤလၢ ဟီၣ်ခိၣ်ချၢန့ၣ်လီၤ. ဘၣ်ဃးဒီးဖိခွါတဂၤအံၤ မူခိၣ်ကလူး ကၤဘြံၤအ့လး စံးဝဲလၢ– “ဒီးကစၢ်ယွၤကဟ့ၣ်အီၤလၢ အပၢ်စီၤဒၤဝံးအလီၢ်ပစိာ်, ဒီးကပၢဘၣ်စီၤယၤကိာ်အဟံၣ် အစိၤစိၤအဃၣ်ဃၣ်လီၤ. ဒီးအဘီအမုၢ်န့ၣ် အကတၢၢ်တအိၣ်ဘၣ်လီၤ.” (လူၤကၣ် ၁:၃၂, ၃၃) နီၢ်မၤရံစ့ၢ်ကီးကသ့ၣ်ညါဝဲ လၢအပူၤကွံာ် အနံၣ်တကထိဃၣ်ဃၣ်န့ၣ် ကစၢ်ယွၤ မၤတၢ်အၢၣ်လီၤအီၤလီၤ ဒီးစီၤဒၤဝံး ဒ်သိးအစၢၤအသွဲၣ်တဂၤ ကပၢတၢ်လီၤထူလီၤယိာ်အဂီၢ်လီၤ. (၂ မူၤ. ၇:၁၂, ၁၃) လၢတၢ်န့ၣ်အဃိ နီၢ်မၤရံ အဖိခွါတဂၤအံၤကမ့ၢ်ဝဲ မ့းၡံအၤ လၢယွၤအခ့အပှၤတဖၣ် အိၣ်ခိးကွၢ်လၢ်ဝဲ ဖးယံာ်လံန့ၣ်လီၤ.မူခိၣ်ကလူး ကၤဘြံၤအ့လး ဟ့ၣ်လီၤဝဲနီၢ်မၤရံ တၢ်ခွဲးတၢ်ယာ်လၢ အလီၤကမၢကမၣ်တခါ ၇. (က)ဖဲနီၢ်မၤရံ သံကွၢ်ကဒါက့ၤ မူခိၣ်ကလူးအခါ အဝဲပာ်ဖျါထီၣ်လၢ အပာ်လုၢ်ပာ်ပှ့ၤဝဲတၢ်မနုၤလဲၣ်. (ခ)မုၢ်မဆါတနံၤအံၤ ပှၤသးစၢ်တဖၣ်မၤလိန့ၢ် တၢ်မနုၤလၢနီၢ်မၤရံအအိၣ်သ့ဝဲလဲၣ်.၇ တကးဒံးဘၣ် မူခိၣ်ကလူးစံးဘၣ် နီၢ်မၤရံလၢ အဖိခွါန့ၣ် “ကဘၣ်တၢ်ကိးအီၤလၢ တၢ်ထီကတၢၢ်အဖိခွါလီၤ.” နီၢ်မၤရံ မ့ၢ်ဝဲပှၤဟီၣ်ခိၣ်ဖိအဃိ အိၣ်ဖျဲၣ်ထီၣ်ဝဲ ယွၤအဖိခွါကသ့ဒ်လဲၣ်. အဂၤတမံၤန့ၣ် မ့ၢ်လၢနီၢ်မၤရံတဖျီဘၣ်အသး ဒီးစီၤယိၤသးဒံးဘၣ်အဃိ အဝဲအိၣ်ဖျဲၣ်ထီၣ်အဖိကသ့ဒ်လဲၣ်. နီၢ်မၤရံ သံကွၢ်မူခိၣ်ကလူးလၢ– “ယမ့ၢ်ဒၣ်မုၣ်ကနီၤတဂၤလီၤ. လၢတၢ်န့ၣ်အဃိ, တၢ်တမံၤအံၤ မၤအသးကသ့ဝဲလၢကျဲဒ်လဲၣ်.” (လူၤကၣ် ၁:၃၄, ခ့ခါစှီၤကျိာ်) ဖဲနီၢ်မၤရံ စံးဝဲလၢအမ့ၢ်ဒံး မုၣ်ကနီၤစီဆှံအခါန့ၣ် အဝဲတမဲာ်ဆှးဝဲဘၣ်. နီၢ်မၤရံ ပာ်လုၢ်ပာ်ပှ့ၤလီၤက့ၤအသး ဒီးပၢၤဃာ်ဝဲလုၢ်လၢ်သကဲာ်ပဝးလၢအဂ့ၤန့ၣ်လီၤ. မုၢ်မဆါတနံၤအံၤ ပှၤသးစၢ်အါဂၤ အဲၣ်ဒိးမၤကမၣ်မုၣ်ကမၣ်ခွါ တကးဒံးဘၣ် နံၤဘၣ်ဖၣ်လဲဝဲ ပှၤအဂၤတဖၣ်လၢ အပာ်လုၢ်ပာ်ပှ့ၤအလုၢ်လၢ်သကဲာ်ပဝးလၢအဂ့ၤန့ၣ်လီၤ. ဟီၣ်ခိၣ်အတၢ်အိၣ်သးတဖၣ် ဆီတလဲအသးဒိၣ်မးလီၤ. ဘၣ်ဆၣ် ယဟိဝၤယွၤန့ၣ် တဆီတလဲဝဲနီတဘျီဘၣ်. (မၤ. ၃:၆) ဒ်နီၢ်မၤရံအစိၤအသိး ကစၢ်ယွၤ ပာ်လုၢ်ပာ်ပှ့ၤဝဲ ပှၤလၢအမၤထွဲအတၢ်သိၣ်တၢ်သီလၢ ဘၣ်ဃးဒီး လုၢ်လၢ်သကဲာ်ပဝးတကပၤန့ၣ်လီၤ.—ဖး ဧ့ၤဘြံၤ ၁၃:၄ တက့ၢ်. ၈. နီၢ်မၤရံ မ့ၢ်ပှၤလၢအတလၢတပှဲၤအဃိ အိၣ်ဖျဲၣ်ထီၣ်ဝဲ ဖိလၢအလၢအပှဲၤကသ့ဒ်လဲၣ်.၈ နီၢ်မၤရံ မ့ၢ်ကစၢ်ယွၤအခ့အပှၤ လၢအတီတဂၤဘၣ်ဆၣ် အဝဲမ့ၢ်စ့ၢ်ကီးပှၤဟီၣ်ခိၣ်ဖိလၢ အတလၢတပှဲၤဘၣ်တဂၤလီၤ. မ့မ့ၢ်ဒ်န့ၣ်န့ၣ် နီၢ်မၤရံကအိၣ်ဖျဲၣ်ထီၣ်ဝဲ အဖိလၢအလၢအပှဲၤတဂၤ လၢအမ့ၢ်ကစၢ်ယွၤအဖိခွါ ကသ့ဝဲလၢကျဲဒ်လဲၣ်. မူခိၣ်ကလူး ကၤဘြံၤအ့လး တဲဘၣ်အီၤလၢ– “သးစီဆှံကဟဲလီၤလၢနလိၤ, ဒီးတၢ်ထီကတၢၢ်အစိအကမီၤ ကကဒုဘၣ်နၤလီၤ. မၤသးဒ်န့ၣ်ဒီး တၢ်စီဆှံလၢအကအိၣ်ဖျဲၣ်ဝဲန့ၣ်, ကဘၣ်တၢ်ကိးအီၤလၢ ယွၤအဖိခွါစ့ၢ်ကီးလီၤ.” (လူၤကၣ် ၁:၃၅) ညီနုၢ်န့ၣ် ပှၤဟီၣ်ခိၣ်ဖိတဖၣ် ဟ့ၣ်လီၤဝဲအဖိအလံၤတဖၣ်လၢ တၢ်ဒဲးဘးဒီးတၢ်တလၢတပှဲၤန့ၣ်လီၤ. ဘၣ်ဆၣ် ယဟိဝၤယွၤ မၤတၢ်လီၤလးတခါ ဒီးဖၢနုာ်လီၤအဖိခွါအသးသမူလၢ နီၢ်မၤရံ အဒၢလီၢ်အပူၤန့ၣ်လီၤ. တကးဒံးဘၣ် ဒ်သိးအဖိခွါသုတဒိးန့ၢ်ဘၣ် တၢ်ဒဲးဘးဒီးတၢ်တလၢတပှဲၤတဂ့ၤအဂီၢ် ယဟိဝၤယွၤ သူဝဲအသးစီဆှံ မ့တမ့ၢ် အသဟီၣ်လၢ “ကကဒုဘၣ်” နီၢ်မၤရံဒီးဒီသဒၢဝဲဖိသၣ်န့ၣ်လီၤ. မ့ၢ်နီၢ်မၤရံ နာ်ဝဲဒ်မူခိၣ်ကလူး အၢၣ်လီၤတ့ၢ်အီၤအသိးစ့ၢ်ကီးဧါ. ဒီးနီၢ်မၤရံ တဲဆၢက့ၤအီၤဒ်လဲၣ်.၉. (က)ပှၤလၢအ တနာ်ဝဲလၢနီၢ်မၤရံ အိၣ်ဖျဲၣ်ထီၣ်အဖိခွါန့ၣ် ဘၣ်မနုၤအဃိ အဝဲသ့ၣ်အတၢ်ထံၣ်ကမၣ်ဝဲလဲၣ်. (ခ)မူခိၣ်ကလူး ကၤဘြံၤအ့လး ဒုးဆူၣ်ထီၣ်နီၢ်မၤရံ အတၢ်နာ်ဒ်လဲၣ်.၉ လံာ်စီဆှံပာ်ဖျါထီၣ်ဝဲလၢ နီၢ်မၤရံလၢအမ့ၢ် မုၣ်ကနီၤစီဆှံတဂၤအံၤ အိၣ်ဖျဲၣ်ထီၣ်အဖိခွါ ဘၣ်ဆၣ်ပှၤအါဂၤဃုာ်ဒီး ပှၤခရံာ်ဖိတနီၤလၢ အထီၣ်ဘၣ်တၢ်ကူၣ်ဘၣ်ကူၣ်သ့ကၠိလၢ အပတီၢ်ထီန့ၣ် တနာ်ဝဲလီၤတံၢ်လီၤဆဲးဘၣ်. အဝဲသ့ၣ်ထီၣ်ဘၣ်ကၠိတဘျုးနံၣ်ညါ ဘၣ်ဆၣ် တၢ်မ့ၢ်တၢ်တီယိယိဖိအိၣ်ဝဲတခါ လၢအဝဲသ့ၣ်တနၢ်ပၢၢ်ဝဲဘၣ်. မူခိၣ်ကလူး ကၤဘြံၤအ့လး စံးဝဲလၢ “တၢ်လၢယွၤမၤတသ့ဘၣ်န့ၣ်, တအိၣ်ဘၣ်နီတမံၤဘၣ်.” (လူၤကၣ် ၁:၃၇) မ့ၢ်လၢနီၢ်မၤရံ အိၣ်ဒီးတၢ်နာ်လၢအဂၢၢ်ကျၢၤအဃိ နာ်ဝဲလၢမူခိၣ်ကလူး ကၤဘြံၤအ့လး အတၢ်ကတိၤန့ၣ် မ့ၢ်တၢ်လၢအမ့ၢ်အတီန့ၣ်လီၤ. ဘၣ်ဆၣ် နီၢ်မၤရံန့ၣ် တဟးနာ်ကြီကယဲၢ်တၢ်လၢပှၤတဲအီၤဘၣ်. နီၢ်မၤရံအတၢ်နာ် အိၣ်သူၣ်ထီၣ်အသးလၢ တၢ်အုၣ်အသးနီၢ်ကီၢ်အဖီခိၣ်လီၤ. ဒီးမူခိၣ်ကလူး ကၤဘြံၤအ့လး အဲၣ်ဒိးပာ်ဖျါထီၣ်န့ၢ်အီၤ တၢ်အုၣ်အသးအဂၤတဖၣ် လၢကဒုးဆူၣ်ထီၣ် နီၢ်မၤရံ အတၢ်နာ်အါန့ၢ်အလီၢ်န့ၣ်လီၤ. လၢတၢ်န့ၣ်အဃိ ကၤဘြံၤအ့လး စံးဘၣ်အီၤလၢ ခီဖျိလၢ ကစၢ်ယွၤမၤတၢ်လီၤလးအဃိ နဘူးနတံၢ်နီၢ်အ့းလံၤစါဘ့း လၢအသးပှၢ် ဒီးမ့ၢ်တ့ၢ်ပှၤတူာ်ဖိန့ၣ် ဒၢထီၣ်ဝဲလံ.၁၀. နီၢ်မၤရံ အိၣ်ဒီးတၢ်ခွဲးတၢ်ယာ်လီၤဆီလၢ ကအိၣ်ဖျဲၣ်ထီၣ်ဝဲ ကစၢ်ယွၤအဖိခွါ ဘၣ်ဆၣ် ဘၣ်မနုၤအဃိ မူဒါလၢအဒိးန့ၢ်ဘၣ်ဝဲအံၤ တမ့ၢ်တၢ်ညီလၢအဂီၢ်လဲၣ်.၁၀ မ့ၢ်နီၢ်မၤရံ ကမၤဝဲဒ်လဲၣ်. အဝဲဒိးန့ၢ်ဘၣ်မူဒါလၢ ကစၢ်ယွၤအအိၣ်ဒီး တၢ်အုၣ်အသးအိၣ်ဝဲ လီၤတံၢ်လီၤဆဲးလၢ မူခိၣ်ကလူး ကၤဘြံၤအ့လးအတၢ်ကတိၤ ကဟဲလၢထီၣ်ပှဲၤထီၣ်ဝဲလီၤ. နီၢ်မၤရံ အိၣ်ဒီးတၢ်ခွဲးတၢ်ယာ်လီၤဆီလၢ ကအိၣ်ဖျဲၣ်ထီၣ်ဝဲ ကစၢ်ယွၤအဖိခွါ ဘၣ်ဆၣ် အမူဒါအံၤတမ့ၢ်တၢ်ညီလၢအဂီၢ်ဘၣ်. အဒိ နီၢ်မၤရံ အဲၣ်တီဃာ်ဒီးစီၤယိၤသးဝံၤဝဲလံ. စီၤယိၤသး မ့ၢ်သ့ၣ်ညါလၢ အဝဲဒၢထီၣ်န့ၣ် မ့ၢ်အကအဲၣ်ဒိးဖျီအသးဒီးအီၤဒံးဧါ. အဂၤတမံၤန့ၣ် မူဒါတခါအံၤ မ့ၢ်မူဒါလၢအရ့ဒိၣ်ဝဲဒိၣ်မးလီၤ. နီၢ်မၤရံကဘၣ်ဒၢထီၣ်ဝဲ ကစၢ်ယွၤအဖိခွါလၢအမ့ၢ် သးသမူလၢအလုၢ်ဒိၣ်ပှ့ၤဒိၣ်ကတၢၢ်လၢ တၢ်ဘၣ်တ့ခဲလၢာ်အကျါန့ၣ်လီၤ. ဒီးဖဲဖိသၣ်အံၤ မၤစၢၤလီၤအသး တသ့ဒံးဘၣ်အခါ အဝဲကဘၣ်ကွၢ်ထွဲအီၤ ဒီးဒီသဒၢအီၤလၢ ပှၤအၢပှၤသီတဖၣ်အကျါန့ၣ်လီၤ. မူဒါအဝဲအံၤ ဃၢဒိၣ်မးလၢ နီၢ်မၤရံအဂီၢ်လီၤ.၁၁,၁၂. (က)ပိာ်ခွါတနီၤလၢအတၢ်နာ်ဂၢၢ်ကျၢၤဒၣ်လဲာ် ဖဲကစၢ်ယွၤဟ့ၣ်လီၤအီၤ မူဒါအခါ အဝဲသ့ၣ်မၤဝဲဒ်လဲၣ်. (ခ)ဖဲနီၢ်မၤရံ တဲဆၢက့ၤမူခိၣ်ကလူး ကၤဘြံၤအ့လးအခါ အဝဲပာ်ဖျါထီၣ်လၢ အဝဲမ့ၢ်ပှၤဒ်လဲၣ်တဂၤလဲၣ်.၁၁ လံာ်စီဆှံ ပာ်ဖျါထီၣ်န့ၢ်ပှၤလၢ တဘျီတခီၣ်န့ၣ် ပိာ်ခွါလၢအအိၣ်ဒီးတၢ်နာ် လၢအဂၢၢ်အကျၢၤဒၣ်လဲာ် ဟံးထီၣ်ဖီၣ်ထီၣ်မူဒါလၢ ကစၢ်ယွၤဟ့ၣ်လီၤအဝဲသ့ၣ် တဘူၣ်ဝဲဘၣ်. ဖဲကစၢ်ယွၤဟ့ၣ်လီၤစီၤမိၤၡ့ မူဒါလၢ အကကတိၤခၢၣ်စးတၢ်လၢ ယွၤအဂီၢ်န့ၣ် အဝဲတဲပူၤဖျဲးအသးလၢ ယတဲတၢ်တသ့ဘၣ်. (၂ မိၤ. ၄:၁၀) ဝံယံးရမံယၤစ့ၢ်ကီး ဖဲကစၢ်ယွၤဟ့ၣ်လီၤအီၤမူဒါအဆၢကတီၢ် အဝဲတဲပူၤဖျဲးအသးလၢ “ယမ့ၢ်ဖိသၣ်” လီၤ. (ယံး. ၁:၆) ဒီးဖဲကစၢ်ယွၤဟ့ၣ်လီၤ ဝံယိၤနါမူဒါအဆၢကတီၢ် အဝဲဃ့ၢ်ကွံာ်လၢအယံၤန့ၣ်လီၤ. (ယိၤနါ ၁:၃) မ့မ့ၢ် နီၢ်မၤရံန့ၣ် အဝဲကမၤဝဲဒ်လဲၣ်.၁၂ အဝဲစံးဘၣ် မူခိၣ်ကလူး ကၤဘြံၤအ့လးလၢ– “ကွၢ်ကွၢ်, ကစၢ်အကုၢ်ပိာ်မုၣ်လီၤ. မ်တၢ်ကမၤအသးဒီးယၤ ဒ်နကလုၢ်အသိးန့ၣ်တက့ၢ်.” နီၢ်မၤရံ အိၣ်ဒီးတၢ်ဆီၣ်လီၤသး ဒီးတၢ်ဒိကနၣ်အဃိ ကဲထီၣ်တၢ်ဒိဂ့ၤတဲာ်ဘၣ် လၢပဂီၢ်လီၤ. (လူၤကၣ် ၁:၃၈) ကုၢ်လၢအမ့ၢ်ပိာ်မုၣ်န့ၣ် မ့ၢ်ဝဲကုၢ်လၢအပတီၢ်ဖုၣ်ကတၢၢ် ဒီးအတၢ်အိၣ်မူအိၣ်လၢ အကစၢ်အစုပူၤလီၤ. နီၢ်မၤရံစ့ၢ်ကီး တူၢ်ဘၣ်ဝဲလၢအတၢ်အိၣ်မူန့ၣ် အိၣ်လၢအကစၢ် ယဟိဝၤယွၤအစုပူၤလီၤ. အဝဲနာ်ဝဲလၢ ကစၢ်ယွၤ ကဒီသဒၢအီၤဒီးကမၤစၢၤအီၤလီၤ. ဒီးနီၢ်မၤရံသ့ၣ်ညါဝဲလၢ ကစၢ်ယွၤကတီဒီးပှၤလၢအတီဒီးအီၤတဖၣ် တကးဒံးဘၣ် သ့ၣ်ညါစ့ၢ်ကီးဝဲလၢ အဝဲမ့ၢ်ဂုာ်ကျဲးစၢးလၢအဂ့ၤကတၢၢ် ဒ်သိးကမၤလၢပှဲၤဝဲ မူဒါအံၤအဂီၢ်န့ၣ် ကစၢ်ယွၤ ကဆိၣ်ဂ့ၤအီၤန့ၣ်လီၤ.—စံး. ၁၈:၂၅.နီၢ်မၤရံ သ့ၣ်ညါဝဲလၢ အတၢ်အိၣ်မူန့ၣ် အိၣ်လၢ ယဟိဝၤယွၤအစုပူၤ၁၃. မူဒါလၢ ကစၢ်ယွၤဟ့ၣ်လီၤပှၤန့ၣ် ပမ့ၢ်တူၢ်ဘၣ်လၢ ပမၤအီၤတန့ၢ်ဘၣ်ဒီးကီခဲဝဲလၢပဂီၢ်န့ၣ် နီၢ်မၤရံ အဒိအတဲာ်ကဲထီၣ်တၢ်မၤစၢၤ လၢပဂီၢ်ဒ်လဲၣ်.၁၃ မူဒါလၢကစၢ်ယွၤ ဟ့ၣ်လီၤပှၤန့ၣ် တဘျီတခီၣ် ပတူၢ်ဘၣ်လၢ ပမၤအီၤတန့ၢ်ဘၣ် ဒီးကီခဲဝဲလၢပဂီၢ်လီၤ. ဘၣ်ဆၣ် လံာ်စီဆှံ ပာ်ဖျါထီၣ်န့ၢ်ပှၤလၢ ပနာ်န့ၢ်ယဟိဝၤယွၤ ဒ်နီၢ်မၤရံအသိးသ့ဝဲလီၤ. (ကတိၤ. ၃:၅, ၆) ပမ့ၢ်မၤဒ်န့ၣ်န့ၣ် ယဟိဝၤယွၤကမၤစၢၤပှၤဒ်သိး ပတၢ်နာ်အီၤကဒံးယံာ်ဒံးဆူၣ်ထီၣ်ဝဲလီၤ.၁၄,၁၅. (က)ဖဲနီၢ်မၤရံ လဲၤဟးအိၣ်သကိး နီၢ်အ့းလံၤစါဘ့းဒီးစီၤစဃၤရံအခါ ယဟိဝၤယွၤ ဆိၣ်ဂ့ၤအီၤဒ်လဲၣ်. (ခ)လူၤကၣ် ၁:၄၆-၅၅ န့ၣ် ပာ်ဖျါထီၣ်န့ၢ်ပှၤ နီၢ်မၤရံအဂ့ၢ်ဒ်လဲၣ်.၁၄ ဖဲနီၢ်မၤရံနၢ်ဟူဘၣ်ဝဲ နီၢ်အ့းလံၤစါဘ့းအကစီၣ်လၢ မူခိၣ်ကလူး ကၤဘြံၤအ့လးအိၣ်အခါ အဝဲန့ၢ်ဂံၢ်န့ၢ်ဘါအါမးလီၤ. လၢဟီၣ်ခိၣ်ချၢအံၤ ပှၤပိာ်မုၣ်အဂၤလၢ ကနၢ်ပၢၢ်စၢၤဝဲနီၢ်မၤရံ ထဲသိးဒီးနီၢ်အ့းလံၤစါဘ့းန့ၣ်တအိၣ်နီတဂၤဘၣ်. တဘျီဃီန့ၣ် နီၢ်မၤရံလဲၤဝဲဆူ နီၢ်အ့းလံၤစါဘ့းအအိၣ်လီၤ. နီၢ်အ့းလံၤစါဘ့းန့ၣ်အိၣ်ဝဲလၢ ယူဒၤအထံကီၢ် လၢကစၢၢ်ကလိအကျါန့ၣ်လီၤ. ဘၣ်သ့ၣ်သ့ၣ် ဒ်သိးနီၢ်မၤရံ လဲၤကတုၤဝဲအဂီၢ်န့ၣ် ကဘၣ်လဲၤဝဲသၢသီလွံၢ်သီကျဲလီၤ. ဖဲနီၢ်မၤရံလဲၤနုာ်လီၤလၢ နီၢ်အ့းလံၤစါဘ့း ဒီးပှၤလုၢ်တၢ်အဒိၣ် စီၤစဃၤရံအဟံၣ်အခါ, ယဟိဝၤယွၤ ဆိၣ်ဂ့ၤအီၤခီဖျိလၢ အဝဲဟ့ၣ်အါထီၣ်အီၤတၢ်အုၣ်အသး ဒ်သိးကမၤဆူၣ်ထီၣ်အတၢ်နာ်န့ၣ်လီၤ. နီၢ်အ့းလံၤစါဘ့း နၢ်ဟူဘၣ်ဝဲ နီၢ်မၤရံ အတၢ်ဆၢဂ့ၤဆၢဝါဒီး တဘျီဃီန့ၣ် အဖိလၢအဟၢဖၢပူၤ ဟူးဂဲၤဝဲလၢ တၢ်သူၣ်ဖှံသးညီန့ၣ်လီၤ. နီၢ်အ့းလံၤစါဘ့း လၢထီၣ်ပှဲၤထီၣ်ဒီးသးစီဆှံဒီးကိးဝဲနီၢ်မၤရံလၢ “ယကစၢ်အမိၢ်” လီၤ. ကစၢ်ယွၤဒုးသ့ၣ်ညါ နီၢ်အ့းလံၤစါဘ့း လၢနီၢ်မၤရံအဖိခွါန့ၣ် ကကဲထီၣ်ဝဲအကစၢ်, မ့းၡံအၤန့ၣ်လီၤ. တကးဒံးဘၣ် သးစီဆှံထိးဘၣ် နီၢ်အ့းလံၤစါဘ့းအသးလၢကစံးပတြၢၤဝဲ နီၢ်မၤရံ မ့ၢ်လၢအအိၣ်ဒီး တၢ်ဒိကနၣ်အဃိလီၤ. အဝဲစံးဝဲ– “ပိာ်မုၣ်လၢအစူၢ်က့ၤနာ်က့ၤလၢ တၢ်လၢယွၤစံးဘၣ်အီၤကလၢထီၣ်ပှဲၤထီၣ်ဝဲန့ၣ်, ဘၣ်တၢ်ဆိၣ်ဂ့ၤဝဲလီၤ.” (လူၤကၣ် ၁:၃၉-၄၅) မ့ၢ်လံ, တၢ်လၢယဟိဝၤယွၤ အၢၣ်လီၤဝဲဒီးနီၢ်မၤရံန့ၣ် ကဟဲလၢထီၣ်ပှဲၤထီၣ်ဝဲသပှၢ်ကတၢၢ်လီၤ.နီၢ်မၤရံဒီးနီၢ်အ့းလံၤစါဘ့း အတၢ်ရ့လိာ်သးန့ၣ် ကဲထီၣ်တၢ်ဂံၢ်တၢ်ဘါလၢ အဝဲသ့ၣ်အဂီၢ်၁၅ ဖဲတၢ်မၤအသးဒ်န့ၣ် ဝံၤအလီၢ်ခံ နီၢ်မၤရံ စံးထီၣ်ပတြၢၤဝဲ ယဟိဝၤယွၤလီၤ. ဒီးအတၢ်ကတိၤတဖၣ်န့ၣ် ဘၣ်တၢ်ကွဲးနီၣ်ဃာ်အီၤလၢ လံာ်စီဆှံအပူၤလီၤတံၢ်လီၤဆဲးလီၤ. (ဖး လူၤကၣ် ၁:၄၆-၅၅ တက့ၢ်.) လၢလံာ်စီဆှံ အတၢ်ကွဲးနီၣ်အကျါန့ၣ် နီၢ်မၤရံကတိၤတၢ်တဘျီအံၤမ့ၢ်တၢ်လၢအ ယံာ်ကတၢၢ်အဃိ ပာ်ဖျါထီၣ်န့ၢ်ပှၤလၢ အတၢ်ပာ်သူၣ်ပာ်သးအိၣ်ဒ်လဲၣ်အဂ့ၢ်န့ၣ်လီၤ. နီၢ်မၤရံ ဒိးန့ၢ်ဘၣ်တၢ်ခွဲးတၢ်ယာ်လီၤဆီလၢ ကကဲထီၣ်ဘၣ် မ့းၡံအၤအမိၢ်အဃိ အဝဲစံးထီၣ်ပတြၢၤဝဲ ယဟိဝၤယွၤလီၤ. ဒီးအတၢ်စံးထီၣ်ပတြၢၤန့ၣ် ပာ်ဖျါထီၣ်လၢ အဝဲမ့ၢ်ပှၤလၢ အသ့ၣ်ညါဆၢက့ၤတၢ်အဘျုးန့ၣ်လီၤ. နီၢ်မၤရံပာ်ဖျါထီၣ်စ့ၢ်ကီးအတၢ်နာ် ခီဖျိလၢအဝဲစံးဝဲလၢ ယဟိဝၤယွၤကဆီၣ်လီၤ ပှၤလၢအပာ်ထီၣ်ထီအသးဒီး ကမၤစၢၤပှၤလၢအဆီၣ်လီၤသး ဃုာ်ဒီးပှၤဖှီၣ်ဖိယာ်ဖိတဖၣ်လၢ အဂုာ်ကျဲးစၢးမၤတၢ်ဘၣ်အသးန့ၣ်လီၤ. တကးဒံးဘၣ် ပထံၣ်ဘၣ်လၢ နီၢ်မၤရံအတၢ်သ့ၣ်ညါနၢ်ပၢၢ် လံာ်စီဆှံအိၣ်ဝဲထဲလဲၣ်န့ၣ်လီၤ. ဘၣ်သ့ၣ်သ့ၣ် ဖဲလံာ်စီဆှံတတီၤအံၤအပူၤ နီၢ်မၤရံယၢၤထီၣ်ဝဲ လံာ်စီဆှံအဆၢလၢအဂၤတဖၣ်အဂ့ၢ် အိၣ်ဝဲအါန့ၢ်ဒံး အဘျီ ၂၀ န့ၣ်လီၤ.*၁၆,၁၇. (က)ပကြၢးကွၢ်လိ နီၢ်မၤရံဒီးအဖိခွါ အတၢ်ပာ်သူၣ်ပာ်သးလၢကျဲဒ်လဲၣ်. (ခ)နီၢ်မၤရံ လဲၤအိၣ်သကိး နီၢ်အ့းလံၤစါဘ့းအဃိ ဒုးသ့ၣ်နီၣ်ထီၣ်က့ၤပှၤလၢ တၢ်ဂ့ၢ်မနုၤလဲၣ်.၁၆ နီၢ်မၤရံ မ့ၢ်ပှၤလၢအဆိကမိၣ်ထံဝဲကစၢ်ယွၤ အကလုၢ်ကထါလီၤတံၢ်လီၤဆဲးလီၤ. ဒီးအဝဲတကတိၤတၢ်လၢ အနီၢ်ကစၢ်အတၢ်ကတိၤဘၣ်, အဝဲသူဝဲကစၢ်ယွၤအကလုၢ်ကထါ လၢတၢ်ဆီၣ်လီၤသးအပူၤလီၤ. ဖိသၣ်လၢအိၣ်လၢအဟၢဖၢပူၤစ့ၢ်ကီး ဖဲအနီၢ်ဒိၣ်ထီၣ်ဝဲအခါ အိၣ်ဒီးတၢ်ဆီၣ်လီၤသး ဒ်သိးဒီးအီၤလီၤ. ဘၣ်တဘျီအဝဲစံးဝဲလၢ– “ယတၢ်သိၣ်တၢ်သီအံၤ, တမ့ၢ်ဘၣ်ယတၢ်ဒၣ်ယဲဘၣ်. မ့ၢ်ပှၤလၢအမၢလီၤယၤတဂၤ အတၢ်လီၤ.” (ယိၤဟၣ် ၇:၁၆) ပဝဲစ့ၢ်ကီး ပကြၢးသံကွၢ်လီၤက့ၤပသးလၢ– ‘မ့ၢ်ယပာ်လုၢ်ပာ်ပှ့ၤ ဒီးပာ်ကဲယွၤအကလုၢ်ကထါ ဒ်နီၢ်မၤရံအသိးစ့ၢ်ကီးဧါ. မ့တမ့ၢ်ဘၣ်န့ၣ် မ့ၢ်ယသိၣ်လိပှၤဂၤ ဒ်ယနီၢ်ကစၢ်အတၢ်ဆိကမိၣ်အိၣ်ဝဲအသိးဧါ.’ နီၢ်မၤရံ အတၢ်ပာ်သူၣ်ပာ်သးန့ၣ် မ့ၢ်တၢ်လၢအလီၤကွၢ်လိဝဲသပှၢ်ကတၢၢ်လီၤ.၁၇ နီၢ်မၤရံ အိၣ်ဒီးနီၢ်အ့းလံၤစါဘ့း သၢလါဃၣ်ဃၣ် ဒီးအဝဲသ့ၣ်ကဟ့ၣ်ဂံၢ်ဟ့ၣ်ဘါ လိာ်အသးတဂၤဒီးတဂၤလီၤ. (လူၤကၣ် ၁:၅၆) လံာ်စီဆှံတဆၢအံၤ ဒုးသ့ၣ်နီၣ်ထီၣ်က့ၤပှၤလၢ တၢ်ရ့တံၤရ့သကိးန့ၣ် ကဲထီၣ်တၢ်ဂံၢ်တၢ်ဘါလၢပဂီၢ်န့ၣ်လီၤ. ပမ့ၢ်ဃုထၢတံၤသကိးလၢ အအဲၣ်ယဟိဝၤယွၤနီၢ်နီၢ်န့ၣ် ပတၢ်ရ့လိာ်သးဒီး ယဟိဝၤယွၤကဘူးထီၣ်ဝဲလီၤ. (ကတိၤ. ၁၃:၂၀) လၢခံန့ၣ် နီၢ်မၤရံ က့ၤကဒါက့ၤဆူအဟံၣ်လီၤ. ဖဲစီၤယိၤသး သ့ၣ်ညါဝဲလၢ နီၢ်မၤရံဒၢထီၣ်ဝဲအခါ အဝဲကတဲဝဲဒ်လဲၣ်.၁၈. နီၢ်မၤရံ တဲဘၣ်စီၤယိၤသးဒ်လဲၣ်, ဒီးစီၤယိၤသး မၤဝဲဒ်လဲၣ်.၁၈ ဖျါလၢနီၢ်မၤရံ တထုးတၢ်ဆၢကတီၢ်ဒ်သိး ကတဲဘၣ်စီၤယိၤသးလၢ အဝဲအိၣ်ထီၣ်ဒီးအဟုးအသးန့ၣ်ဘၣ်. တချုးဖဲနီၢ်မၤရံတဲဘၣ်ဝဲ စီၤယိၤသးအခါ အဝဲကဆိကမိၣ်ဝဲလၢ စီၤယိၤသးမ့ၢ်နၢ်ဟူဘၣ်ဝဲတၢ်ကစီၣ်အံၤန့ၣ် အသးကမၤအသးဒ်လဲၣ်. ဘၣ်ဆၣ်သနာ်က့ နီၢ်မၤရံ လဲၤဆူစီၤယိၤသးအဟံၣ် ဒီးတဲဖျါထီၣ်ဝဲ တၢ်ဂ့ၢ်တၢ်ကျိၤလၢ အဟဲကဲထီၣ်အသးဒီးအီၤခဲလၢာ်န့ၣ်လီၤ. ဆိကမိၣ်ကွၢ်, ဖဲစီၤယိၤသး နၢ်ဟူဘၣ်ဝဲတၢ်ကစီၣ်အံၤအခါ ကကဲထီၣ်တၢ်သးတံာ်တာ် လၢအဂီၢ်ထဲလဲၣ်န့ၣ်တက့ၢ်. စီၤယိၤသး ကဘၣ်နာ်ဝဲနီၢ်မၤရံ အတၢ်ကတိၤဧီၤကီကီ တနာ်ဧီၤကီကီအဃိ အဝဲကမၤဝဲဒ်လဲၣ်. စီၤယိၤသးအတၢ်ဆိကမိၣ် ကဟဲထီၣ်ဝဲဒီဒူၣ်ဒီထၢန့ၣ်လီၤ. ဘၣ်ဆၣ် အတၢ်ဆိကမိၣ် ကဟဲထီၣ်ဝဲဒ်လဲၣ်န့ၣ် လံာ်စီဆှံတပာ်ဖျါထီၣ်ဝဲဘၣ်. ဖဲန့ၣ်အဆၢကတီၢ် ပှၤလၢအဘၣ်တၢ်အဲၣ်တီဃာ်အီၤန့ၣ် ပှၤပာ်ပနီၣ်အီၤဒ် နီၢ်ဒီမါဝၤအသိးန့ၣ်လီၤ. ဒီးလံာ်စီဆှံပာ်ဖျါထီၣ်ဝဲလၢ အဝဲဆၢတဲာ်လီၤအသးလၢ ကမၤလီၤဖးအသးဒီးနီၢ်မၤရံလီၤ. ဒ်လဲၣ်ဂ့ၤဒ်လဲၣ်ဂ့ၤ အဝဲတအဲၣ်ဒိးမၤမဲာ်ဆှး နီၢ်မၤရံ လၢပှၤအါဂၤအမဲာ်ညါအဃိ အဝဲမၤလီၤဖးအသးဒီးအီၤ ကစုဒုလီၤ. (မး. ၁:၁၈, ၁၉) နီၢ်မၤရံ ထံၣ်ဘၣ်ဝဲလၢ စီၤယိၤသး လၢအမ့ၢ်ပှၤလၢအသးဂ့ၤတဂၤအံၤ ပှဲၤဝဲဒီးတၢ်သူၣ်ကိၢ်သးဂီၤအဃိ နီၢ်မၤရံအသးဘၣ်ဒိဝဲဒိၣ်မးလီၤ. စီၤယိၤသး တနာ်အီၤသနာ်က့ အဝဲတပာ်ဒ့ၣ်ပာ်ကမၣ် စီၤယိၤသးဘၣ်.၁၉. ဒ်သိးစီၤယိၤသး ကဆၢတဲာ်တၢ်လၢအဘၣ်အဂီၢ် ယဟိဝၤယွၤ မၤစၢၤအီၤဒ်လဲၣ်.၁၉ ယဟိဝၤယွၤ မၤစၢၤစီၤယိၤသး ဒ်သိးကဆၢတဲာ်တၢ်လၢအဘၣ်လီၤ. လၢစီၤယိၤသး အတၢ်မံမီၢ်အပူၤန့ၣ် မူခိၣ်ကလူးတဂၤတဲဘၣ်အီၤလၢ နီၢ်မၤရံဒၢထီၣ်လၢတၢ်လီၤလးအပူၤလီၤ. ဖဲန့ၣ်အခါ စီၤယိၤသး အတၢ်သူၣ်ကိၢ်သးဂီၤခုၣ်လီၤက့ၤဝဲ သပှၢ်ကတၢၢ်လီၤ. ဒ်နီၢ်မၤရံအသိး စီၤယိၤသးစ့ၢ်ကီးမၤဝဲ ဒ်ကစၢ်ယွၤတဲအီၤအသိးန့ၣ်လီၤ. လၢတၢ်န့ၣ်အဃိ စီၤယိၤသး ဖျီအသးဒီးနီၢ်မၤရံ ဒီးအိၣ်ကတဲာ်ကတီၤအသးလၢ ကဟံးထီၣ်ဖီၣ်ထီၣ်မူဒါလၢ ကကွၢ်ဒိၣ်ထီၣ်ဝဲ ယဟိဝၤယွၤအဖိခွါန့ၣ်လီၤ.—မး. ၁:၂၀-၂၄.၂၀,၂၁. ပှၤလၢအအိၣ်ဒီးအသးသမူတံၤသကိး ဒီးပှၤလၢအအဲၣ်ဒိး ဆီဟံၣ်ဆီဃီတဖၣ်န့ၣ် ဟံးန့ၢ်တၢ်မၤလိလၢ နီၢ်မၤရံဒီးစီၤယိၤသး အအိၣ်သ့ဒ်လဲၣ်.၂၀ ပှၤလၢအအိၣ်ဒီးအသးသမူတံၤသကိး ဒီးပှၤလၢအအဲၣ်ဒိး ဆီဟံၣ်ဆီဃီတဖၣ်စ့ၢ်ကီး ကြၢးကွၢ်လိဝဲ ပှၤနီၢ်ဒီမါဝၤလၢအအိၣ်မူတ့ၢ် လၢအပူၤကွံာ်အနံၣ် ၂,၀၀၀ အံၤန့ၣ်လီၤ. ဖဲစီၤယိၤသး ထံၣ်ဘၣ်ဝဲအမါလၢ အသးစၢ်ဒံးတဂၤအံၤ မၤလၢပှဲၤဝဲမိၢ်အမူဒါအခါ အဝဲကသးခုလၢ ယဟိဝၤယွၤ အမူခိၣ်ကလူး ဟဲဟ့ၣ်သဆၣ်ထီၣ်အီၤလၢ ကဖျီအသးဒီးနီၢ်မၤရံအဃိလီၤ. တဘျီအံၤဒု စီၤယိၤသးနၢ်ပၢၢ်ဝဲလၢ ဖဲအဝဲကဘၣ်ဆၢတဲာ်တၢ်အခါ အရ့ဒိၣ်ဝဲလၢ အကဘၣ်သန့ၤအသးလၢ ကစၢ်ယွၤအအိၣ်န့ၣ်လီၤ. (စံး.၃၇:၅; ကတိၤ. ၁၈:၁၃) လၢခံန့ၣ် ဟံၣ်ခိၣ်စီၤယိၤသးအံၤ တချုးဖဲအဆၢတဲာ်တၢ်အခါ အဝဲဆိကမိၣ်တၢ်လီၤတံၢ်လီၤဆဲး ဒီးအိၣ်ဒီးတၢ်ဒိသူၣ်ဒိသးလီၤ.၂၁ တကးဒံးဘၣ် မ့ၢ်လၢနီၢ်မၤရံ သးအိၣ်ဖျီအသးဒီး စီၤယိၤသးအဃိ ပဟံးန့ၢ်တၢ်မၤလိလၢ အအိၣ်သ့ဒ်လဲၣ်. အဆိကတၢၢ်န့ၣ် စီၤယိၤသး ကတူၢ်လိာ်ဝဲတၢ်လၢ နီၢ်မၤရံတဲဘၣ်အီၤတဖၣ်န့ၣ် တညီဝဲလၢအဂီၢ်ဘၣ်. ဘၣ်ဆၣ်သနာ်က့ နီၢ်မၤရံအိၣ်ခိးဝဲလၢ တၢ်သူၣ်စူၤသးစူၤအပူၤ ဒ်သိးကခိးကွၢ်ဝဲ ပှၤလၢအကကဲထီၣ်အဟံၣ်ခိၣ်တဂၤအံၤ ကဆၢတဲာ်တၢ်ဒ်လဲၣ်ဒ်လဲၣ်န့ၣ်လီၤ. နီၢ်မၤရံ အတၢ်ဆီၣ်လီၤသးအံၤ ကဲထီၣ်တၢ်ဒိတၢ်တဲာ်လၢ ခရံာ်ဖိပိာ်မုၣ်လၢ မုၢ်မဆါတနံၤအံၤအဂီၢ်လီၤ. လၢခံကတၢၢ် နီၢ်မၤရံဒီးစီၤယိၤသး ဒိးန့ၢ်ဘၣ်တၢ်မၤလိလၢ တၢ်ကတိၤသကိးတၢ်ၡဲၡဲပျီပျီန့ၣ် မ့ၢ်တၢ်လၢ အရ့ဒိၣ်ဝဲလီၤ.—ဖးကတိၤဒိ၁၅:၂၂ တက့ၢ်.၂၂. ဘၣ်မနုၤအဃိ ပတဲသ့လၢ နီၢ်မၤရံဒီးစီၤယိၤသး ဂုာ်ကျဲးစၢးသူၣ်ထီၣ်ဝဲ အတၢ်ဆီဟံၣ်ဆီဃီလၢ အဂ့ၤကတၢၢ်လဲၣ်, ဒီးတၢ်မနုၤအိၣ်ခိးလီၤပာ်စၢၤ အဝဲသ့ၣ်လဲၣ်.၂၂ ပှၤနီၢ်ဒီမါဝၤလၢ အသးစၢ်ခံဂၤအံၤ ဂုာ်ကျဲးစၢးသူၣ်ထီၣ်ဝဲ အတၢ်ဆီဟံၣ်ဆီဃီလၢ အဂ့ၤကတၢၢ်လီၤ. အဝဲသ့ၣ်အဲၣ်ဝဲယဟိဝၤယွၤ ဒိၣ်န့ၢ်တၢ်အဂၤခဲလၢာ်, အိၣ်မူဝဲဒ်ကစၢ်ယွၤ အတၢ်ဘၣ်သးဒီး မၤလၢပှဲၤဝဲမိၢ်ပၢ်အမူဒါလၢ ကစၢ်ယွၤဟ့ၣ်လီၤအဝဲသ့ၣ်န့ၣ်လီၤ. ဘၣ်ဆၣ် တၢ်ဆိၣ်ဂ့ၤဒီးတၢ်ကီတၢ်ခဲတဖၣ် အိၣ်ခိးလီၤပာ်စၢၤ အဝဲသ့ၣ်စ့ၢ်ကီးလီၤ. မ့ၢ်လၢအဝဲသ့ၣ် ကဘၣ်ကွၢ်ဒိၣ်ထီၣ်ဝဲ ပှၤဟီၣ်ခိၣ်ဖိလၢ အဂ့ၤကတၢၢ်တဂၤအဃိလီၤ.၁,၂. တဲဖျါထီၣ် နီၢ်မၤရံ အတၢ်လဲၤတၢ်က့ၤအဂ့ၢ်တက့ၢ်, ဒီးဘၣ်မနုၤအဃိ နီၢ်မၤရံ အတၢ်လဲၤတၢ်က့ၤန့ၣ် ကီခဲဝဲလၢအဂီၢ်လဲၣ် တဲဖျါထီၣ်တက့ၢ်.မ့ၢ်လၢ နီၢ်မၤရံ အိၣ်ဒီးအဟုးအသးအဃိ ဖဲအဝဲဒိးကသ့ၣ်ယီၤအခါ အိၣ်ဝဲတမုာ်ဘၣ်. အဝဲဘၣ်ဒိးဝဲကသ့ၣ်ယီၤ တဘျုးနၣ်ရံၣ်ညါအဃိ တၢ်ဘှံးအသးလံ. စီၤယိၤသး လဲၤဝဲလၢနီၢ်မၤရံ အမဲာ်ညါဒီးပိာ်ထီၣ်ဝဲကျဲလၢ ကလဲၤဝဲဆူဘ့ၤသလ့ဃ့ၣ်အဂီၢ်လီၤ. ဖဲအဝဲသ့ၣ်လဲၤတၢ်လၢကျဲအခါ နီၢ်မၤရံ တူၢ်ဘၣ်စ့ၢ်ကီးလၢ အဖိဟူးဝးဝဲလၢအဟၢဖၢအပူၤန့ၣ်လီၤ.၂ နီၢ်မၤရံ အိၣ်ထီၣ်ဒီးအဟုးအသး တဘျုးလါလံ. (လူၤကၣ် ၂:၅) ဖဲအဝဲလဲၤခီဂာ်ဝဲ စံာ်ပျီတဘ့ၣ်ဘၣ်တဘ့ၣ်အခါ ပှၤလၢအထူစံာ် ဒီးပှၤသူၣ်တၢ်ဖိတဖၣ်န့ၣ် ကွၢ်အီၤဒီးကဆိကမိၣ်ဘၣ်ဝဲလၢ ပိာ်မုၣ်လၢအအိၣ်ဒီး အဟုးအသးတဂၤအံၤ ဘၣ်မနုၤအဃိ ဘၣ်လဲၤတၢ်က့ၤတၢ်လၢ တၢ်ဒ့ၣ်စၢၤလၢအယံၤလဲၣ်. နီၢ်မၤရံဘၣ်ဟးထီၣ်လၢ ဝ့ၢ်နစၤရ့းဒီး ဘၣ်လဲၤဝဲဆူ တၢ်လီၢ်လၢအယံၤန့ၣ် မ့ၢ်လၢတၢ်ဂ့ၢ်မနုၤအဃိလဲၣ်. ၃. နီၢ်မၤရံ ဒိးန့ၢ်ဘၣ်မူဒါဒ်လဲၣ်, ဘၣ်ဃးဒီးနီၢ်မၤရံန့ၣ် ပကမၤလိတၢ်ဂ့ၢ်မနုၤလဲၣ်.၃ လၢအပူၤကွံာ်န့ၣ် နီၢ်မၤရံ လၢအမ့ၢ်ပှၤယူဒၤမုၣ်လၢအသးစၢ်တဂၤ ဒိးန့ၢ်ဘၣ်ဝဲမူဒါလၢအလီၤဆီတခါလီၤ. နီၢ်မၤရံ ဘၣ်အိၣ်ဖျဲၣ်ထီၣ်ဝဲ ကစၢ်ယွၤအဖိခွါ ဒီးလၢခံန့ၣ် အဝဲကကဲထီၣ်ဝဲ မ့းၡံအၤန့ၣ်လီၤ. (လူၤကၣ် ၁:၃၅) ခဲအံၤန့ၣ် နီၢ်မၤရံ အဟုးအသးအမုၢ်အလါဘၣ်ထီၣ်ဝဲလံ. ဘၣ်ဆၣ် ခီဖျိလၢ တၢ်ဂ့ၢ်တၢ်ကျိၤအိၣ်ထီၣ်ဝဲ တမံၤမံၤအဃိ အဝဲသ့ၣ်ပိာ်ထီၣ်ဝဲကျဲဆူ ဘ့ၤသလ့ဃ့ၣ်န့ၣ်လီၤ. ဖဲအဝဲသ့ၣ်လဲၤတၢ် လၢကျဲအဆၢကတီၢ်န့ၣ် နီၢ်မၤရံ အတၢ်နာ်ဘၣ်တၢ်မၤကွၢ်အီၤလီၤ. ဒ်သိး အတၢ်နာ်ကဂၢၢ်ကျၢၤထီဘိအဂီၢ် တၢ်မနုၤမၤစၢၤအီၤလဲၣ်. ခဲအံၤပကကွၢ်သကိး တၢ်သံကွၢ်အံၤအတၢ်စံးဆၢန့ၣ်လီၤ.၄,၅. (က)ဘၣ်မနုၤအဃိ စီၤယိၤသးဒီးနီၢ်မၤရံ ဘၣ်က့ၤဝဲဆူဘ့ၤသလ့ဃ့ၣ်လဲၣ်. (ခ)ကဲစၢ်အီၤကူစတူး ထုးထီၣ်တၢ်ကလုၢ်အဃိ ဝံအတၢ်စံးပာ်ဟဲလၢထီၣ်ပှဲၤထီၣ်ဝဲ ဖဲလဲၣ်တခါလဲၣ်.၄ ပှၤလၢအဘၣ်လဲၤတၢ်က့ၤတၢ်န့ၣ် တမ့ၢ်ထဲနီၢ်မၤရံ ဒီးစီၤယိၤသးခံဂၤဧိၤဘၣ်. ကဲစၢ်အီၤကူစတူး ထုးထီၣ်တၢ်ကလုၢ်လၢ ထံဖိကီၢ်ဖိတဖၣ် ကဘၣ်က့ၤဆဲးလီၤအမံၤလၢ တၢ်လီၢ်ဖဲအဝဲသ့ၣ်အိၣ်ဖျဲၣ်ထီၣ်ဝဲအလီၢ်န့ၣ်လီၤ. ဖဲစီၤယိၤသး နၢ်ဟူဘၣ်ဝဲတၢ်ကစီၣ်အံၤအခါ အဝဲမၤဝဲဒ်လဲၣ်. လံာ်စီဆှံပာ်ဖျါထီၣ်ဝဲလၢ– “စီၤယိၤသးဟးထီၣ်ဝဲဖဲ ဝ့ၢ်နစၤရ့းလၢ ကီၢ်ကၤလံၤလါ, ဒီးလဲၤဝဲဆူဝ့ၢ်ဘ့ၤသလ့ဃ့ၣ်လၢ ကီၢ်ယူဒၤ, ဝ့ၢ်လၢအမ့ၢ်ဝဲစီၤဒၤဝံးအိၣ်ဖျဲၣ်ထီၣ်အလီၢ်လီၤ. စီၤယိၤသးလဲၤဝဲဖဲန့ၣ်, မ့ၢ်လၢအဝဲမ့ၢ်စီၤပၤဒၤဝံးအစၢၤအသွဲၣ်တဂၤအဃိန့ၣ်လီၤ.”—လူၤကၣ် ၂:၁-၄, ခ့ခါစှီၤကျိာ်.၅ ဖဲန့ၣ်အဆၢကတီၢ် ကဲစၢ်အီၤကူစတူး ထုးထီၣ်တၢ်ကလုၢ်ဒ်အံၤန့ၣ် တမ့ၢ်တၢ်ဘၣ်အတီၤဘၣ်. ပူၤကွံာ်အနံၣ် ၇၀၀ ဘျဲၣ်န့ၣ်ဝံတဲဆိပာ်စၢၤဝဲလၢ မ့းၡံအၤ ကဟဲအိၣ်ဖျဲၣ်ထီၣ်လၢ ဘ့ၤသလ့ဃ့ၣ်အပူၤလီၤ. ဒီးဝ့ၢ်ဖိလၢ ဘၣ်တၢ်ကိးအီၤလၢ ဘ့ၤသလ့ဃ့ၣ်လၢ အအိၣ်ယံၤဝဲဒီးနစၤရ့း ထဲနွံမံးလာ်န့ၣ် အိၣ်ဝဲတဖျၢၣ်လီၤ. ဘၣ်ဆၣ်သနာ်က့ ဝံတဲဆိပာ်စၢၤဝဲလၢ မ့းၡံအၤကဟဲအိၣ်ဖျဲၣ်ထီၣ်လၢ “ဘ့ၤသလ့ဃ့ၣ် အ့ဖရးသး” အပူၤလီၤ. (ဖး မံကၤ ၅:၂ တက့ၢ်.) ဒ်သိးအဝဲသ့ၣ် လဲၤကတုၤလၢ သဝီဖိတဖျၢၣ်အံၤအဂီၢ် ဘၣ်လဲၤခီဂာ်ဝဲ ၡၤမရံအတၢ်လူၢ်တၢ်တြီၤ ၈၀ မံးလာ်န့ၣ်လီၤ. သဝီဖိဘ့ၤသလ့ဃ့ၣ် တဖျၢၣ်အံၤန့ၣ် မ့ၢ်စီၤပၤဒၤဝံး အတၢ်အိၣ်တၢ်ဆိးအလီၢ်အကျဲလီၤ. မ့ၢ်လၢစီၤယိၤသး ဟဲလီၤစၢၤလီၤသွဲၣ်လၢ စီၤဒၤဝံးအဃိ ကဘၣ်လဲၤဆဲးလီၤဝဲအမံၤလၢ သဝီဖိတဖျၢၣ်အံၤအပူၤန့ၣ်လီၤ.၆, ၇. (က)ဖဲနီၢ်မၤရံလဲၤဝဲလၢ ဘ့ၤသလ့ဃ့ၣ်အခါ ဘၣ်မနုၤအဃိ ကီခဲဝဲလၢအဂီၢ်လဲၣ်. (ခ)ဖဲနီၢ်မၤရံ ကဲထီၣ်စီၤယိၤသးအမါဝံၤအလီၢ်ခံ ဘၣ်မနုၤအဃိ အတၢ်ဆၢတဲာ်တဒ်သိးလၢညါလၢၤဘၣ်လဲၣ်. (ကွၢ်စ့ၢ်ကီးတၢ်ဂ့ၢ်အဘျဲၣ်တက့ၢ်.)၆ စီၤယိၤသး ပာ်လီၤအသးလၢ ကမၤထွဲဝဲကဲစၢ်အတၢ်သိၣ်တၢ်သီန့ၣ် မ့ၢ်နီၢ်မၤရံကဆီၣ်ထွဲအတၢ်ဆၢတဲာ်စ့ၢ်ကီးဧါ. တၢ်လဲၤတၢ်က့ၤ တဘျီအံၤန့ၣ် ကကီဝဲလၢနီၢ်မၤရံ အဂီၢ်ဒိၣ်မးလီၤ. ဖဲန့ၣ်အခါ ဘၣ်လၢတၢ်ကိၢ်ခါလၢာ်ဝဲဒီး မူခိၣ်စးထီၣ်စူၤလီၤဝဲတစဲးတစဲးလံ. အဂၤတမံၤန့ၣ် ဘ့ၤသလ့ဃ့ၣ်တဖျၢၣ်အံၤ အိၣ်သူၣ်လီၤအသးလၢ တၢ်လီၢ်အကစီၤထီၣ်ထီဝဲ ၂,၅၀၀ ပ့ၣ်အဃိ ဒ်သိးအဝဲသ့ၣ်လဲၤကတုၤဝဲအဂီၢ် ဘၣ်လဲၤဝဲတဘျုးသီ ဝံၤဒီးဘၣ်လဲၤထီၣ်ဝဲ တၢ်လူၢ်လၢာ်ဂံၢ်လၢာ်ဘါန့ၣ်လီၤ. ဘၣ်သ့ၣ်သ့ၣ် နီၢ်မၤရံ ကအဲၣ်ဒိးအိၣ်ဘှံးဝဲခဲအံၤခဲအံၤအဃိ တၢ်ဆၢကတီၢ်ကယံာ်ဝဲလၢ တၢ်လဲၤတၢ်က့ၤတဘျီအံၤအဂီၢ်လီၤ. ပိာ်မုၣ်သးစၢ်တဖၣ်လၢ အဟုးအသးဘၣ်မုၢ်ဘၣ်လါန့ၣ် ကအဲၣ်ဒိးအိၣ်ဘူးဒီး အဟံၣ်ဖိဃီဖိဒီး အတံၤသကိးတဖၣ်ဒ်သိး ကကဲထီၣ်တၢ်မၤစၢၤလၢအဂီၢ် ဖဲအဝဲသ့ၣ်ကအိၣ်ဖျဲၣ်ထီၣ်အဖိအဆၢကတီၢ်န့ၣ်လီၤ. လၢတၢ်န့ၣ်အဃိ နီၢ်မၤရံ ကလိၣ်ဘၣ်ဝဲတၢ်သူၣ်ဒူသးဒူလၢ တၢ်လဲၤတၢ်က့ၤတဘျီအံၤအဂီၢ်လီၤ.တၢ်လဲၤဆူ ဘ့ၤသလ့ဃ့ၣ်န့ၣ် တမ့ၢ်တၢ်လၢအညီဝဲဘၣ်၇ ဒ်လဲၣ်ဂ့ၤဒ်လဲၣ်ဂ့ၤ လံာ်လူၤကၣ် ပာ်ဖျါထီၣ်ဝဲလၢ စီၤယိၤသးလဲၤဝဲ “ဒ်သိးကဆဲးလီၤမံၤဒီး အမါနီၢ်မၤရံ” န့ၣ်လီၤ. (လူၤကၣ် ၂:၄, ၅) နီၢ်မၤရံဖျီအသးဒီး စီၤယိၤသးဝံၤဝဲလံ. ဒ်ကစၢ်ယွၤအတၢ်ရဲၣ်တၢ်ကျဲၤအိၣ်ဝဲအသိး နီၢ်မၤရံဂုာ်ကျဲးစၢးမၤစၢၤအဝၤလီၤ. တကးဒံးဘၣ် အဝဲထံၣ်ဝဲအဝၤ ဒ်အမ့ၢ်ဟံၣ်ခိၣ်တဂၤအဃိ အဲၣ်ဒိးဆီၣ်ထွဲဝဲအဝၤအတၢ်ဆၢတဲာ်တဖၣ်န့ၣ်လီၤ.* နီၢ်မၤရံ ဒိကနၣ်အဝၤအကလုၢ်အဃိ ပာ်ဖျါထီၣ်လၢ အဝဲအိၣ်ဒီးတၢ်နာ်န့ၣ်လီၤ. ၈. (က)တၢ်လၢအထိၣ်ဟူးထိၣ်ဂဲၤထီၣ် နီၢ်မၤရံအသးလၢ အကအိၣ်ဒီးတၢ်ဒိကနၣ်အဂီၢ်န့ၣ် အိၣ်ဒံးတမံၤမံၤဧါ. (ခ)နီၢ်မၤရံ အဒိအတဲာ်န့ၣ် ဟ့ၣ်ဂံၢ်ဟ့ၣ်ဘါပှၤလၢ ပကမၤတၢ်မနုၤလဲၣ်.၈ တၢ်လၢအထိၣ်ဟူးထိၣ်ဂဲၤထီၣ် နီၢ်မၤရံအသးလၢ အကအိၣ်ဒီးတၢ်ဒိကနၣ်အဂီၢ်န့ၣ် အိၣ်ဒံးတမံၤမံၤဧါ. ဝံတဲဆိပာ်ဝဲလၢ မ့းၡံအၤကဟဲအိၣ်ဖျဲၣ်ထီၣ်လၢ ဘ့ၤသလ့ဃ့ၣ်အပူၤန့ၣ် မ့ၢ်နီၢ်မၤရံသ့ၣ်ညါဝဲစ့ၢ်ကီးဧါ. လံာ်စီဆှံတပာ်ဖျါထီၣ်န့ၢ်ပှၤဘၣ်. ဖဲန့ၣ်အဆၢကတီၢ် တၢ်ဘူၣ်တၢ်ဘါခိၣ်နၢ်ဒီး ပှၤအဂၤသ့ၣ်တဖၣ် သ့ၣ်ညါဝဲဝံအတၢ်စံးပာ်အံၤအဃိ ဘၣ်သ့ၣ်သ့ၣ် နီၢ်မၤရံစ့ၢ်ကီးကသ့ၣ်ညါဝဲလီၤ. (မး. ၂:၁-၇; ယိၤဟၣ် ၇:၄၀-၄၂) နီၢ်မၤရံ မ့ၢ်ပှၤလၢအသ့ၣ်ညါဝဲလံာ်စီဆှံ တၢ်ကွဲးအသးဂ့ၤဂ့ၤလီၤ. (လူၤကၣ် ၁:၄၆-၅၅) ဒ်လဲၣ်ဂ့ၤဒ်လဲၣ်ဂ့ၤ နီၢ်မၤရံ လဲၤပိာ်အဝၤအခံလၢ တၢ်လဲၤတၢ်က့ၤအံၤန့ၣ် မ့ၢ်လၢအဝဲဒိကနၣ်အဝၤအကလုၢ်အဃိဧါ, မ့ၢ်လၢအဝဲဒိကနၣ် ပဒိၣ်အတၢ်သိၣ်တၢ်သီအဃိဧါ, မ့ၢ်လၢအဝဲသ့ၣ်ညါဆိဝဲ ယဟိဝၤယွၤ အဝံအတၢ်စံးပာ်အဃိဧါ. မ့တမ့ၢ်ဘၣ်န့ၣ် မ့ၢ်လၢတၢ်ဂ့ၢ်သၢထံၣ်အံၤအဃိဧါ ပတသ့ၣ်ညါလီၤတံၢ်ဘၣ်. ဘၣ်ဆၣ် နီၢ်မၤရံကဲထီၣ် တၢ်ဒိဂ့ၤတဲာ်ဘၣ်လၢပဂီၢ်န့ၣ်လီၤ. ယဟိဝၤယွၤ ပာ်လုၢ်ပာ်ပှ့ၤ ပိာ်မုၣ်ဒီးပိာ်ခွါလၢ အိၣ်ဒီးတၢ်ဆီၣ်လီၤသး ဒီးတၢ်ဒိကနၣ်န့ၣ်လီၤ. ပှၤအါတက့ၢ်လၢ မုၢ်မဆါတနံၤအံၤ ဆီၣ်လီၤအသးတကဲဘၣ်. လၢတၢ်န့ၣ်အဃိ နီၢ်မၤရံအဒိအတဲာ် ကဲထီၣ်တၢ်ဟ့ၣ်ဂံၢ်ဟ့ၣ်ဘါလၢ ပဂီၢ်ဒိၣ်မးလီၤ.၉,၁၀. (က)ဖဲနီၢ်မၤရံဒီးစီၤယိၤသး လဲၤဘူးကတုၤလၢ ဘ့ၤသလ့ဃ့ၣ်အခါ အဝဲသ့ၣ်ကဆိကမိၣ်ဘၣ် တၢ်ဂ့ၢ်မနုၤလဲၣ်. (ခ)နီၢ်မၤရံဒီးစီၤယိၤသး ဘၣ်မံဝဲလၢ တၢ်လီၢ်ဖဲလဲၣ် ဒီးဘၣ်မနုၤအဃိလဲၣ်.၉ ဖဲနီၢ်မၤရံ ထံၣ်စိဃီၤဝဲ ဘ့ၤသလ့ဃ့ၣ်လၢအယံၤန့ၣ် အသးဖိကခုၣ်လီၤဝဲလီၤ. ဖဲအဝဲသ့ၣ်လဲၤထီၣ် တၢ်လူၢ်တၢ်တြီၤ ဒီးခီဂာ်ဝဲ သ့ၣ်စၤယံးကရၢၢ်တဖၣ်အခါန့ၣ် ဘၣ်ဖဲပှၤဒဲးဝဲသ့ၣ်စၤယံးအသၣ် တချုးလၢာ်ဒံးဘၣ်အခါန့ၣ်လီၤ. အဝဲသ့ၣ်ကဆိကမိၣ်ထီၣ်က့ၤဝဲ သဝီဖိဘ့ၤသလ့ဃ့ၣ်တဖျၢၣ်အံၤ အတၢ်စံၣ်စိၤတဲစိၤအဂ့ၢ်န့ၣ်လီၤ. ဒ်ဝံမံကၤ တဲဆိပာ်စၢၤဝဲအသိးန့ၣ် ဘ့ၤသလ့ဃ့ၣ်အံၤ ဆံးတလၢအဃိ ပှၤတဂံၢ်ဃုာ်အီၤလၢ ယူဒၤအဝ့ၢ်တဖၣ်အကျါဘၣ်. ဘၣ်ဆၣ် လၢညါန့ၣ် တၢ်လီၢ်အဝဲအံၤမ့ၢ် စီၤဘိၤဧး, နီၢ်နၤဧမံ, ဒီးစီၤဒၤဝံး အဒ့ပီၤလီၢ်န့ၣ်လီၤ.၁၀ နီၢ်မၤရံဒီးစီၤယိၤသး ထံၣ်ဘၣ်ဝဲလၢ သဝီဖိတဖျၢၣ်အံၤ ပှဲၤဝဲဒီးပှၤဂီၢ်မုၢ်တဖၣ်လီၤ. ပှၤအဂၤတဖၣ်န့ၣ် ဟဲက့ၤတုၤဆိဝဲလၢ အဝဲသ့ၣ်အမဲာ်ညါ ဒ်သိးကဆဲးလီၤအမံၤအဂီၢ်လီၤ. လၢတၢ်န့ၣ်အဃိ ပှၤတမှံၤအဒၢးန့ၣ် ပှဲၤဝဲလံ.* မ့ၢ်လၢနီၢ်မၤရံဒီးစီၤယိၤသး ဃုတၢ်လီၢ်တၢ်ကျဲတဘၣ်ဘၣ်အဃိ ဘၣ်မံဝဲလၢဂီၤဖံးကရၢပူၤလီၤ. ဖဲနီၢ်မၤရံ အဟၢဖၢဆါထီၣ်အခါ အဝဲဘၣ်တူၢ်တၢ်လၢအတတူၢ်ဘၣ်ဝဲနီတဘျီဒံးဘၣ်. ဒီးစီၤယိၤသး ကသူၣ်ကိၢ်သးဂီၤတၢ်လၢအမါအဂီၢ်ဒိၣ်မးလီၤ. နီၢ်မၤရံ ဘၣ်အိၣ်ဖျဲၣ်ထီၣ်အဖိလၢ ဂီၤဖံးကရၢပူၤန့ၣ် တမ့ၢ်တၢ်လၢအညီဝဲလၢအဂီၢ်နီတစဲးဘၣ်.၁၁. (က)ဘၣ်မနုၤအဃိ ပှၤပိာ်မုၣ်လၢအဂၤသ့ၣ်တဖၣ် ဒိသူၣ်ဒိသးလၢ နီၢ်မၤရံအဖီခိၣ်သ့ဝဲလဲၣ်. (ခ)ဘၣ်မနုၤအဃိ ယ့ၣ်ၡူးန့ၣ်ဘၣ်တၢ်ကိးအီၤလၢ “ဖိဝဲၢ်ကိ” လဲၣ်.၁၁ ပှၤပိာ်မုၣ်သ့ၣ်တဖၣ်န့ၣ် နၢ်ပၢၢ်စၢၤနီၢ်မၤရံ အတၢ်အိၣ်သးသ့ဝဲလီၤ. ပူၤကွံာ်အနံၣ် ၄,၀၀၀ ဘျဲၣ်န့ၣ်ယဟိဝၤယွၤ တဲဆိပာ်စၢၤဝဲလၢ ခီဖျိလၢပန့ၢ်သါဘၣ် တၢ်ဒဲးဘးအဃိ ဖဲပိာ်မုၣ်တဖၣ်အိၣ်ဖျဲၣ်ထီၣ် အဖိအဆၢကတီၢ် အဟၢဖၢကဆါဝဲလီၤ. (၁ မိၤ. ၃:၁၆) နီၢ်မၤရံစ့ၢ်ကီး ဖဲအိၣ်ဖျဲၣ်ထီၣ်ဝဲအဖိအခါန့ၣ် အဟၢဖၢကဆါဝဲဒိၣ်မးလီၤ. နီၢ်မၤရံ တူၢ်ဘၣ်ဝဲဒ်လဲၣ်န့ၣ် လံာ်လူၤကၣ်တပာ်ဖျါထီၣ်ဝဲဘၣ်. ပာ်ဖျါထီၣ်ဝဲယိယိဖိလၢ နီၢ်မၤရံ “ဆံးစၢ်န့ၢ်အဖိဝဲၢ်ကိပိာ်ခွါ” လီၤ. (လူၤကၣ် ၂:၇) ခဲအံၤန့ၣ်နီၢ်မၤရံ အိၣ်ဖျဲၣ်ထီၣ်ဝဲအ “ဖိဝဲၢ်ကိ” လံ. ဒီးဒ်တၢ်ဆၢကတီၢ်လဲၤပူၤကွံာ်အသိး အဝဲအိၣ်ဖျဲၣ်ကဒီးဝဲ အဖိလၢအဂၤန့ၣ် အိၣ်ဝဲအစှၤကတၢၢ်ဃုဂၤလီၤ. (မၢ်ကူး ၆:၃) မ့မ့ၢ်အဖိခွါဝဲၢ်ကိတဂၤအံၤ လီၤဆီဒီးအဖိလၢအဂၤဒိၣ်မးလီၤ. ဖိဝဲၢ်ကိလၢ နီၢ်မၤရံ အိၣ်ဖျဲၣ်ထီၣ်အံၤ မ့ၢ်ယဟိဝၤယွၤအ “တၢ်ဘၣ်တ့ခဲလၢာ် အပှၤဝဲၢ်ကိ” န့ၣ်လီၤ.—ကလီး. ၁:၁၅.၁၂. နီၢ်မၤရံ ပုာ်မံလီၤအဖိဖဲလဲၣ်, ဒီးဂီၤဖံးကရၢန့ၣ် မၤအသးဒ်လဲၣ်.၁၂ လၢခံန့ၣ် လံာ်စီဆှံပာ်ဖျါထီၣ်ဝဲလၢ နီၢ်မၤရံ “ဘိၣ်ဘံဃာ်အီၤလၢတၢ်ကံးညာ်, ဒီးပုာ်မံလီၤအီၤလၢ ဂီၤဖံးအီၣ်တၢ်အလီၢ်လီၤ.” (လူၤကၣ် ၂:၇) ဖဲပှၤတ့တၢ်ဂီၤ မ့တမ့ၢ် ပှၤထီၣ်ပူ ဘၣ်ဃးဒီးခရံာ်အိၣ်ဖျဲၣ်ထီၣ်အဂ့ၢ်န့ၣ် ဒုးဆိကမိၣ်ပှၤလၢ နီၢ်မၤရံအိၣ်ဘၣ်ဝဲမုာ်မုာ်ခုၣ်ခုၣ်လၢ ဂီၤဖံးကရၢပူၤဒီး မ့ၢ်တၢ်လီၢ်လၢအဂ့ၤလၢ အဝဲကအိၣ်ဖျဲၣ်ထီၣ်အဖိအဂီၢ်လီၤ. နီၢ်နီၢ်န့ၣ် တမ့ၢ်ဒ်န့ၣ်ဘၣ်. နီၢ်မၤရံ ပုာ်မံလီၤ ဖိသၣ်လၢ ဂီၤဖံးအီၣ်တၢ်အလီၢ်န့ၣ် အဲၣ်ဒိးစံးဝဲလၢ ဂီၤဖံးအီၣ်ဆၣ်အကျိးပူၤလီၤ. ဒီးဂီၤဖံးကရၢန့ၣ် တမ့ၢ်တၢ်လီၢ်လၢ အကဆှဲကဆှီဘၣ် ဒီးကလံၤဆှံတအိၣ်စ့ၢ်ကီးဘၣ်. မိၢ်ပၢ်တဖၣ်န့ၣ် တအဲၣ်ဒိးအိၣ်ဖျဲၣ်ထီၣ်အဖိလၢ ဂီၤဖံးအကရၢပူၤနီတဂၤဘၣ်. ကအဲၣ်ဒိးအိၣ်ဖျဲၣ်ထီၣ်အဖိလၢ တၢ်လီၢ်လၢအဂ့ၤကတၢၢ်လီၤ. စီၤယိၤသးဒီးနီၢ်မၤရံန့ၣ် ကအဲၣ်ဒိးအိၣ်ဖျဲၣ်ထီၣ်ဝဲ ယဟိဝၤယွၤအဖိခွါ လၢတၢ်လီၢ်လၢအဂ့ၤကတၢၢ်, တမ့ၢ်ဘၣ်ဧါ.၁၃. (က)ဒ်တၢ်အိၣ်ဒီးအဝဲသ့ၣ်အသိး နီၢ်မၤရံဒီးစီၤယိၤသး ဂုာ်ကျဲးစၢးဝဲ အဂ့ၤကတၢၢ်လၢကျဲဒ်လဲၣ်. (ခ)မုၢ်မဆါတနံၤအံၤ မိၢ်ပၢ်လၢအအိၣ်ဒီး တၢ်ကူၣ်သ့တဖၣ် ကွၢ်လိမၤဒိး နီၢ်မၤရံဒီးစီၤယိၤသး သ့လၢကျဲဒ်လဲၣ်.၁၃ အဝဲသ့ၣ် တဆိကမိၣ်ဝဲထဲ အတၢ်အိၣ်သးလၢ အကီအခဲသ့ၣ်တဖၣ်အံၤဘၣ်. မ့ၢ်ကီလၢအဝဲသ့ၣ်အဂီၢ် ဘၣ်ဆၣ် ဂုာ်ကျဲးစၢးဝဲလၢအဂ့ၤကတၢၢ်လီၤ. အဒိ ဒ်သိးဖိသၣ်ဖိအံၤကကလၢၤ ဒီး ကပူၤဖျဲးလၢတၢ်ဘၣ်ယိၣ်အဂီၢ် နီၢ်မၤရံဘိၣ်ဘံအီၤလၢ တၢ်ကံးညာ်ဒီး ပုာ်မံလီၤအီၤကယီကယီလၢ ဂီၤဖံးအီၣ်ဆၣ်အကျိးပူၤလီၤ. နီၢ်မၤရံအိၣ်ဒီး တၢ်သူၣ်ကိၢ်သးဂီၤအကလုာ်ကလုာ် ဘၣ်ဆၣ် အဝဲဂုာ်ကျဲးစၢးကွၢ်ထွဲဝဲအဖိ လၢအဂ့ၤကတၢၢ်လီၤ. နီၢ်မၤရံဒီးစီၤယိၤသး ကသ့ၣ်နီၣ်ထီၣ်က့ၤဝဲလၢ တၢ်အရ့ဒိၣ်ကတၢၢ်န့ၣ် မ့ၢ်ဝဲလၢ အဝဲသ့ၣ်ကသိၣ်လိအဖိခွါ ဒ်သိးကအဲၣ်ယဟိဝၤယွၤအဂီၢ်လီၤ. (ဖး ၅ မိၤၡ့ ၆:၆-၈ တက့ၢ်.) ဒ်န့ၣ်အသိး မုၢ်မဆါတနံၤအံၤ ပှၤဟီၣ်ခိၣ်ဖိအါတက့ၢ် တပာ်ဒိၣ်တၢ်ဘူၣ်တၢ်ဘါသနာ်က့ မိၢ်ပၢ်လၢအအိၣ်ဒီးတၢ်ကူၣ်သ့တဖၣ်န့ၣ် ကမၤစၢၤအဖိ ဒ်သိးကပာ်ဆိကစၢ်ယွၤအတၢ်မၤလၢ နီၣ်ဂံၢ်တၢန့ၣ်လီၤ.၁၄,၁၅. (က)ဘၣ်မနုၤအဃိ ပှၤကွၢ်သိသ့ၣ်တဖၣ်န့ၣ် အဲၣ်ဒိးထံၣ်ဘၣ်ဝဲ ဖိသၣ်လၢအအိၣ်ဖျဲၣ်ထီၣ်ဝဲလဲၣ်. (ခ)ဖဲပှၤကွၢ်သိသ့ၣ်တဖၣ် ထံၣ်ဘၣ်ဝဲယ့ၣ်ၡူးအိၣ်လၢ ဂီၤဖံးအီၣ်ဆၣ်အကျိးပူၤ ဝံၤအလီၢ်ခံ အဝဲသ့ၣ်မၤဝဲဒ်လဲၣ်.၁၄ ဖဲတၢ်ဘှ့ၣ်တၢ်ဘှီၣ်အဆၢကတီၢ်န့ၣ် တၢ်သီၣ်ထီၣ်ဝဲသတူၢ်ကလာ်လီၤ. ပှၤကွၢ်သိတဖၣ် အဲၣ်ဒိးထံၣ်ဝဲစီၤယိၤသးအဟံၣ်ဖိဃီဖိ လီၤဆီဒၣ်တၢ် ဖိသၣ်လၢ အအိၣ်ဖျဲၣ်ထီၣ်သီတဂၤအံၤအဃိ အဝဲသ့ၣ်ဟဲနုာ်လီၤဝဲကရီဆူ ဂီၤဖံးအကရၢပူၤလီၤ. အဝဲသ့ၣ်အမဲာ်သၣ်ပှဲၤဝဲဒီး တၢ်သူၣ်ခုသးခုဒီးတၢ်သူၣ်ပိၢ်သးဝးလီၤ. ဒီးဖိသၣ်အမိၢ်အပၢ် ကဖုးဘၣ်အသးလီၤ. မ့ၢ်လၢပှၤကွၢ်သိတဖၣ်လၢ အကွၢ်ဝဲအသိလၢမုၢ်နၤခီဖဲပျီပူၤန့ၣ် ဟဲတဲဘၣ်အဝဲသ့ၣ်လၢ တၢ်မၤအသးလၢ အလီၤကမၢကမၣ်အဂ့ၢ်အဃိလီၤ.* ဖဲမုၢ်နၤခီန့ၣ် မူခိၣ်ကလူးတဂၤ ဟဲလီၣ်ဖျါထီၣ်အသးလၢ ပှၤကွၢ်သိတဖၣ်အံၤအမဲာ်ညါဒီး ယဟိဝၤယွၤ အလၤကပီၤအိၣ်ဝးတရံးအဝဲသ့ၣ်လီၤ. မူခိၣ်ကလူးစံးဘၣ်အဝဲသ့ၣ်လၢ ခရံာ် မ့တမ့ၢ် မ့းၡံအၤန့ၣ် ဟဲအိၣ်ဖျဲၣ်ထီၣ်လၢ ဘ့ၤသလ့ဃ့ၣ်အပူၤလံ, သုကထံၣ်ဘၣ်လၢ ဖိသၣ်န့ၣ်ဘၣ်တၢ်ဘိၣ်ဘံအီၤလၢတၢ်ကံးညာ် ဒီးမံလီၤဝဲလၢ ဂီၤဖံးအီၣ်ဆၣ်အကျိးပူၤန့ၣ်လီၤ. ဝံၤဒီးတၢ်လၢအလီၤဆီအဒိၣ်ကတၢၢ်တခါ ကဲထီၣ်အသးလီၤ. လၢတဖျးမဲာ်အတီၢ်ပူၤန့ၣ် မူခိၣ်ကလူးဂီၢ်မုၢ်ဖးဒိၣ်တဖု လီၣ်ဖျါထီၣ်အသးဒီး စံးထီၣ်ပတြၢၤဝဲ ကစၢ်ယွၤလီၤ.—လူၤကၣ် ၂:၈-၁၄.၁၅ ပှၤကွၢ်သိသ့ၣ်တဖၣ်န့ၣ် လဲၤဝဲချ့ချ့ဆူ ဘ့ၤသလ့ဃ့ၣ်အပူၤလီၤ. ဒ်မူခိၣ်ကလူးတဲဝဲအသိး အဝဲသ့ၣ်ထံၣ်ဘၣ်ဝဲ ဖိသၣ်လၢအအိၣ်ဖျဲၣ်ထီၣ်ဝဲန့ၣ်လီၤ. အဝဲသ့ၣ် တပာ်ခူသူၣ် တၢ်သးခုကစီၣ်တခါအံၤဘၣ်. လံာ်စီဆှံစံးဝဲလၢ “အဝဲသ့ၣ်ဘိးဘၣ်သ့ၣ်ညါ ပှၤအိၣ်ဝဲသကုၤဆးဒးလီၤ. ဒီးကယဲၢ်ပှၤလၢအနၢ်ဟူဝဲတဖၣ်, ကမၢကမၣ်လၢ တၢ်လၢပှၤကွၢ်သိစံးဘၣ်တဲဘၣ်အီၤအဃိလီၤ.” (လူၤကၣ် ၂:၁၇, ၁၈) ဖဲန့ၣ်အဆၢကတီၢ် တၢ်ဘူၣ်တၢ်ဘါခိၣ်နၢ်တဖၣ် ကွၢ်တလီၤဝဲ ပှၤကွၢ်သိသ့ၣ်တဖၣ်န့ၣ်လီၤ. ဘၣ်ဆၣ်သနာ်က့ ယဟိဝၤယွၤ ပာ်လုၢ်ပာ်ပှ့ၤဝဲ ပှၤကွၢ်သိလၢအအိၣ်ဒီး တၢ်သးတီဒီးတၢ်ဆီၣ်လီၤသးန့ၣ်လီၤ. ဖဲပှၤကွၢ်သိတဖၣ် ဟဲဟးအိၣ်သကိး အဝဲသ့ၣ်အခါ ကဲထီၣ်တၢ်ဂံၢ်တၢ်ဘါလၢ နီၢ်မၤရံအဂီၢ်ဒ်လဲၣ်.ယဟိဝၤယွၤ ပာ်လုၢ်ပာ်ပှ့ၤဝဲ ပှၤကွၢ်သိတဖၣ်လၢ အသးတီဒီးဆီၣ်လီၤအသး၁၆. နီၢ်မၤရံ မ့ၢ်ပှၤလၢအဆိကမိၣ်ထံတၢ်သ့ဂ့ၤဂ့ၤန့ၣ် အဝဲပာ်ဖျါထီၣ်ဝဲဒ်လဲၣ်, ဘၣ်မနုၤအဃိ နီၢ်မၤရံ အတၢ်နာ်ဂၢၢ်ကျၢၤဝဲထီဘိလဲၣ်.၁၆ ဖဲနီၢ်မၤရံ အိၣ်ဖျဲၣ်ထီၣ်အဖိဝံၤအလီၢ်ခံ တၢ်ကဘှံးအသးဒိၣ်မးလီၤ. ဘၣ်ဆၣ် အဝဲဒိကနၣ်ဝဲ ပှၤကွၢ်သိတဖၣ်အတၢ်ကတိၤ လီၤတံၢ်လီၤဆဲးလီၤ. တကးဒံးဘၣ်– “နီၢ်မၤရံတိၢ်န့ၢ်ဝဲ, ဒီးဆိကမိၣ်ဝဲလၢအသးလီၤ.” (လူၤကၣ် ၂:၁၉) ပိာ်မုၣ်သးစၢ်အံၤ မ့ၢ်ပှၤလၢအဆိကမိၣ်ထံတၢ်သ့ဂ့ၤဂ့ၤတဂၤလီၤ. နီၢ်မၤရံ သ့ၣ်ညါဝဲလၢတၢ်ကစီၣ်လၢ အဟဲလၢမူခိၣ်ကလူးအအိၣ်အံၤ မ့ၢ်တၢ်လၢအရ့ဒိၣ်န့ၣ်လီၤ. ယဟိဝၤယွၤ အဲၣ်ဒိးဒုးနၢ်ပၢၢ်အီၤလၢ အဖိခွါန့ၣ်မ့ၢ်ပှၤဒ်လဲၣ်တဂၤလဲၣ် ဒီးအဝဲမ့ၢ်ပှၤလၢ အရ့ဒိၣ်ထဲလဲၣ်န့ၣ်လီၤ. လၢတၢ်န့ၣ်အဃိ အဝဲဒိကနၣ်ဝဲ တၢ်ကတိၤတဖၣ်အံၤလီၤတံၢ်လီၤဆဲး ဒီးမၤနီၣ်ဃာ်ဝဲလၢ အသးကံၢ်ပူၤ ဒ်သိးအဝဲဆိကမိၣ်ထံက့ၤဝဲ တဘျီဝံၤတဘျီကသ့အဂီၢ်လီၤ. မ့ၢ်လၢနီၢ်မၤရံ မၤဝဲဒ်အံၤအဃိ လၢအတၢ်အိၣ်မူဒီတစိၤန့ၣ် အတၢ်နာ်ဂၢၢ်ကျၢၤဝဲထီဘိလီၤ.—ဖး ဧ့ၤဘြံၤ ၁၁:၁ တက့ၢ်.နီၢ်မၤရံ ဒိကနၣ်ဝဲပှၤကွၢ်သိတဖၣ် အတၢ်ကတိၤလီၤတံၢ်လီၤဆဲး ဒီးတိၢ်နီၣ်ဃာ်ဝဲလၢအသးကံၢ်ပူၤလီၤ၁၇. ပကွၢ်လိမၤဒိးနီၢ်မၤရံအဒိအတဲာ် သ့လၢကျဲဒ်လဲၣ်.၁၇ မ့ၢ်နအဲၣ်ဒိးကွၢ်လိမၤဒိး နီၢ်မၤရံ အဒိအတဲာ်ဧါ. ယဟိဝၤယွၤ ပာ်ဖျါထီၣ်န့ၢ်ပှၤ တၢ်မ့ၢ်တၢ်တီလၢအရ့ဒိၣ်သ့ၣ်တဖၣ်လၢ လံာ်စီဆှံအပူၤလီၤ. ဘၣ်ဆၣ်သနာ်က့ ပမ့ၢ်တသးစၢၢ်ဆၢဘၣ်ဃး ဒီးတၢ်မ့ၢ်တၢ်တီတဖၣ်အံၤန့ၣ် အဘျုးတအိၣ်လၢပဂီၢ်အါအါဘၣ်. လံာ်စီဆှံအံၤတဒ်သိးဒီး လံာ်အဂုၤအဂၤဘၣ်. လၢတၢ်န့ၣ်အဃိ ပမ့ၢ်ထံၣ်အီၤဒ် လံာ်တဘ့ၣ်လၢအဟဲလၢ ကစၢ်ယွၤအအိၣ်န့ၣ် ပကဖးအီၤထီဘိလီၤ. (၂ တံၤ. ၃:၁၆) ဒ်နီၢ်မၤရံအသိး ပကဘၣ်ဆိကမိၣ်ထံ တၢ်မ့ၢ်တၢ်တီတဖၣ်လၢ အဘၣ်ဃးဒီးယဟိဝၤယွၤ ဒီးပၢၤဃာ်အီၤလၢပသးပူၤလီၤ. ပမ့ၢ်ဆိကမိၣ်ထံက့ၤ တၢ်ဂ့ၢ်တၢ်ကျိၤလၢ ပဖးအီၤလၢလံာ်စီဆှံပူၤ, ဒီးပမ့ၢ်သမံသမိးလီၤက့ၤပသး ဒ်သိးပကမၤထွဲ ယဟိဝၤယွၤ အတၢ်သိၣ်တၢ်သီတဖၣ် လၢပတၢ်အိၣ်မူအပူၤန့ၣ် ပတၢ်နာ်ကဒိၣ်ထီၣ်အါထီၣ်ဝဲလီၤ.၁၈. (က)ဖဲယ့ၣ်ၡူးအိၣ်ဖျဲၣ်ထီၣ်သီသီအခါန့ၣ် နီၢ်မၤရံဒီးစီၤယိၤသး မၤပိာ်ထွဲဝဲစီၤမိၤၡ့ အတၢ်သိၣ်တၢ်သီဒ်လဲၣ်. (ခ)ခီဖျိလၢ နီၢ်မၤရံဒီးစီၤယိၤသး လုၢ်ထီၣ်ဝဲတၢ်လုၢ်လၢ ထိၣ်လွံၢ်ဘုၣ်ခံဘ့ၣ် မ့တမ့ၢ် ကးက့ၣ်ဖိခံဘ့ၣ်အဃိ ပသ့ၣ်ညါဘၣ်လၢ အဝဲသ့ၣ်မ့ၢ်ပှၤဒ်လဲၣ်.၁၈ နီၢ်မၤရံဒီးစီၤယိၤသး မၤထွဲဝဲစီၤမိၤၡ့ အတၢ်သိၣ်တၢ်သီအဃိ ဖဲဖိသၣ်အိၣ်ဖျဲၣ်ထီၣ် ဃိးသီတသီန့ၣ် ဘၣ်တၢ်ဒိးကူးတရံးအီၤလီၤ. ဒီးအဝဲသ့ၣ်ယုၢ်န့ၢ်အမံၤလၢ ယ့ၣ်ၡူး ဒ်ကစၢ်ယွၤမၤလိာ်ဝဲအသိးလီၤ. (လူၤကၣ် ၁:၃၁) ဒီးဖဲဖိသၣ်အိၣ်ဖျဲၣ် ပှဲၤထီၣ်အသီ ၄၀ န့ၣ်အဝဲသ့ၣ်လဲၤစိာ်အီၤဆူ ယရူၤၡလ့ၣ်အတၢ်လုၢ်ဟံၣ် လၢအအိၣ်ယံၤဒီးဝ့ၢ်ဘ့ၤသလ့ဃ့ၣ် ဃုမံးလာ်ဃၣ်ဃၣ်လီၤ. မ့ၢ်လၢအဝဲသ့ၣ် မ့ၢ်ပှၤဖှီၣ်ဖိယာ်ဖိအဃိ လုၢ်ထီၣ်ဝဲတၢ်လုၢ်လၢ ထိၣ်လွံၢ်ဘုၣ်ခံဘ့ၣ် မ့တမ့ၢ် ကးက့ၣ်ဖိခံဘ့ၣ် ဒ်စီၤမိၤၡ့အတၢ်သိၣ်တၢ်သီအိၣ်ဝဲအသိးလီၤ. ဘၣ်သ့ၣ်သ့ၣ် ခီဖျိလၢ စီၤယိၤသးဒီးနီၢ်မၤရံ ဟ့ၣ်လုၢ်ထီၣ်ဝဲ သိဖါတဒု ဒီးထိၣ်လွံၢ်ဘုၣ်တဘ့ၣ် ဒ်မိၢ်ပၢ်အဂၤတဖၣ်အသိး တသ့ဘၣ်အဃိ အဝဲသ့ၣ်ကမဲာ်ဆှးဝဲလီၤ. အဝဲသ့ၣ်အသးမ့ၢ်ဆံး သနာ်က့ တဟ့ၣ်ဝဲအၡူဘၣ်, ဒ်တၢ်သိၣ်တၢ်သီအိၣ်ဝဲအသိးန့ၣ် အဝဲသ့ၣ်ဂုာ်ကျဲးစၢးမၤထွဲဝဲလၢ အဂ့ၤကတၢၢ်လီၤ. ဒ်လဲၣ်ဂ့ၤဒ်လဲၣ်ဂ့ၤ ဖဲအဝဲသ့ၣ် လဲၤဝဲဆူတၢ်လုၢ်ဟံၣ်အခါ ဒိးန့ၢ်ဘၣ်ဝဲတၢ်ဂံၢ်တၢ်ဘါအါမးလီၤ.—လူၤကၣ် ၂:၂၁-၂၄.၁၉. (က)စီၤစူးမ့းအိၣ် တဲဝဲတၢ်ကတိၤလၢ နီၢ်မၤရံ ကအဲၣ်ဒိးတိၢ်န့ၢ်ဖံးဃာ်ဝဲန့ၣ် မ့ၢ်မနုၤလဲၣ်. (ခ)ဖဲနီၢ်အၣ်နၤ ထံၣ်ဘၣ်ယ့ၣ်ၡူးအခါ အဝဲမၤဝဲဒ်လဲၣ်.၁၉ ပှၤသးပှၢ်တဂၤလၢအမ့ၢ် စီၤစူးမ့းအိၣ်န့ၣ် ဟဲလၢအဝဲသ့ၣ်အအိၣ် ဒီးဖဲအဝဲတဲတၢ်အခါ နီၢ်မၤရံ တိၢ်န့ၢ်ဖံးဃာ်ဝဲအတၢ်ကတိၤ လီၤတံၢ်လီၤဆဲးလီၤ. ကစၢ်ယွၤအၢၣ်လီၤစီၤစူးမ့းအိၣ်လၢ တချုးလၢအသံန့ၣ် အဝဲကထံၣ်ဘၣ်ဝဲမ့းၡံအၤလီၤ. ဒီးယဟိဝၤယွၤ အသးစီဆှံဒုးသ့ၣ်ညါအီၤလၢ ဖိသၣ်ယ့ၣ်ၡူးန့ၣ် မ့ၢ်ပှၤလၢအကအုၣ်က့ၤခီၣ်က့ၤ ပှၤဟီၣ်ခိၣ်ဖိလီၤ. စီၤစူးမ့းအိၣ် ဟ့ၣ်ပလီၢ်စ့ၢ်ကီး နီၢ်မၤရံလၢ မုၢ်ကအိၣ်ဝဲတနံၤန့ၣ် နသးကဘၣ်ဒိဝဲဒိၣ်မး ဒီးကမၤအသးဒ်နးတဘ့ၣ်လၢအ ဆဲးဖျိနသးန့ၣ်လီၤ. (လူၤကၣ် ၂:၂၅-၃၅) တၢ်ကတိၤအံၤ မ့ၢ်တၢ်လၢ အလီၤပျံၤလီၤဖုးန့ၣ်လီၤ. ဘၣ်ဆၣ်သနာ်က့ ဖဲတၢ်ဆၢကတီၢ် လဲၤပူၤကွံာ်ဝဲ ၃၃ နံၣ်ဝံၤအလီၢ်ခံ ဒီးနီၢ်မၤရံ ကွၢ်ဆၢၣ်မဲာ်ဘၣ်တၢ်အိၣ်အသးလၢအကီအခဲအံၤအခါ စီၤစူးမ့းအိၣ်အတၢ်ကတိၤ ကကဲထီၣ်တၢ်မၤစၢၤ ဒ်သိးအဝဲလဲၤခီဖျိဝဲ ကန့ၢ်အဂီၢ်လီၤ. ဖဲစီၤစူးမ့းအိၣ် တဲတၢ်ဝံၤအလီၢ်ခံ ဝံမုၣ်နီၢ်အၣ်နၤ ထံၣ်ဘၣ်ဝဲဖိသၣ်ယ့ၣ်ၡူး ဒီးတဲဘၣ်ယ့ၣ်ၡူးအဂ့ၢ်ဆူကယဲၢ် ပှၤလၢအအိၣ်ခိးကွၢ်လၢ်ဝဲလၢ ဝ့ၢ်ယရူၤၡလ့ၣ် ကဘၣ်တၢ်မၤပူၤဖျဲးအီၤန့ၣ်လီၤ.—ဖး လူၤကၣ် ၂:၃၆-၃၈ တက့ၢ်.ဖဲနီၢ်မၤရံဒီးစီၤယိၤသး လဲၤလၢယဟိဝၤယွၤ အတၢ်လုၢ်ဟံၣ် လၢယရူၤၡလ့ၣ်ပူၤအခါ အဝဲသ့ၣ် ဒိးန့ၢ်ဘၣ်ဝဲတၢ်ဟ့ၣ်ဂံၢ်ဟ့ၣ်ဘါ အါအါဂီၢ်ဂီၢ်လီၤ၂၀. စီၤယိၤသးဒီးနီၢ်မၤရံ လဲၤစိာ်ယ့ၣ်ၡူးလၢတၢ်လုၢ်ဟံၣ်န့ၣ် ဘၣ်မနုၤအဃိ မ့ၢ်တၢ်ဆၢတဲာ်လၢအဂ့ၤကတၢၢ်လဲၣ်.၂၀ ဖဲစီၤယိၤသးဒီးနီၢ်မၤရံ ဆၢတဲာ်ဝဲလၢကလဲၤစိာ်ဝဲ ဖိသၣ်ဆူယဟိဝၤယွၤ အတၢ်လုၢ်ဟံၣ်အခါန့ၣ် မ့ၢ်တၢ်ဆၢတဲာ်လၢအဂ့ၤကတၢၢ်လီၤ. အဝဲသ့ၣ်မၤဝဲဒ်န့ၣ်န့ၣ် မ့ၢ်ဝဲတၢ်အခီၣ်ထံးခီၣ်ဘိလၢ ကစးထီၣ်မၤလိဖိသၣ်လၢ ကလဲၤဝဲဆူယဟိဝၤယွၤ အတၢ်လုၢ်ဟံၣ်ထီဘိ တုၤလၢအနီၢ်ဒိၣ်ထီၣ်တစုန့ၣ်လီၤ. ဖဲတၢ်အိၣ်ဒီးအဝဲသ့ၣ်န့ၣ် ဟ့ၣ်ထီၣ်ဝဲတၢ်လၢအဂ့ၤကတၢၢ် ဆူကစၢ်ယွၤအအိၣ် ဒီးအဝဲသ့ၣ်ဒိးန့ၢ်ဘၣ်က့ၤဝဲ တၢ်ဟ့ၣ်ဂံၢ်ဟ့ၣ်ဘါဒီးတၢ်ဟံးစုနဲၣ်ကျဲန့ၣ်လီၤ. ပနာ်သ့လၢ ဖဲနီၢ်မၤရံက့ၤဝဲအခါန့ၣ် အတၢ်နာ်ကဆူၣ်န့ၢ်ဒံးလၢညါလီၤ. ဒီးမ့ၢ်လၢ အဝဲနၢ်ဟူဘၣ် တၢ်မ့ၢ်တၢ်တီလၢ အရ့ဒိၣ်တဖၣ်အဃိ အဝဲကက့ၤဆိကမိၣ်ထံက့ၤဝဲ ဒီးတဲဘၣ်က့ၤပှၤအဂၤတဖၣ်န့ၣ်လီၤ.၂၁. ဒ်နီၢ်မၤရံအသိး ပတၢ်နာ်ကဂၢၢ်ကျၢၤထီၣ်လၢကျဲဒ်လဲၣ်.၂၁ မုၢ်မဆါတနံၤအံၤ မိၢ်ပၢ်သ့ၣ်တဖၣ် မၤထွဲဝဲနီၢ်မၤရံဒီးစီၤယိၤသး အဒိအတဲာ်အဃိ မ့ၢ်တၢ်လၢအလီၤသးခုဒိၣ်မးလီၤ. မိၢ်ပၢ်လၢအမ့ၢ် ယဟိဝၤပှၤအုၣ်အသးတဖၣ် လဲၤကိးဝဲအဖိလၢတၢ်အိၣ်ဖှိၣ်လီၢ် ဒ်သိးကထီၣ်ဝဲခရံာ်ဖိတၢ်အိၣ်ဖှိၣ်ရိဖှိၣ် ထီဘိအဂီၢ်လီၤ. မိၢ်ပၢ်သ့ၣ်တဖၣ်အံၤ ဂုာ်ကျဲးစၢးဝဲလၢအဂ့ၤကတၢၢ် ဒ်သိးကဟ့ၣ်ဂံၢ်ဟ့ၣ်ဘါဝဲ ဒီပုၢ်ဝဲၢ်မုၣ်ဒီပုၢ်ဝဲၢ်ခွါအဂၤတဖၣ်န့ၣ်လီၤ. ဖဲအဝဲသ့ၣ်ထီၣ်တၢ်အိၣ်ဖှိၣ်အခါ ဒိးန့ၢ်ဘၣ်ဝဲတၢ်ဂံၢ်တၢ်ဘါ ဒီးတၢ်သူၣ်ဖှံသးညီအါန့ၢ်ဒံးအလီၢ်န့ၣ်လီၤ. တကးဒံးဘၣ် တၢ်လၢအဝဲသ့ၣ် မၤလိဘၣ်ဝဲတဖၣ်န့ၣ် အဝဲသ့ၣ်တဲဘၣ်က့ၤပှၤအဂၤလီၤ. ပရ့လိာ်ဘၣ်ပသး ဒီးအဝဲသ့ၣ်အဃိ ပသးခုဒိၣ်မးလီၤ. ပမ့ၢ်မၤဒ်န့ၣ်န့ၣ် မ့ၢ်ဒၣ်ပကွၢ်လိနီၢ်မၤရံ ဒီးပတၢ်နာ်ကဂၢၢ်ကျၢၤထီၣ် ဒိၣ်န့ၢ်ဒံးအလီၢ်လီၤ.၁,၂. (က)စီၤယိၤသးအဟံၣ်ဖိဃီဖိ အတၢ်အိၣ်မူကဆီတလဲအသး လၢကျဲဒ်လဲၣ်. (ခ)စီၤယိၤသး ကဘၣ်တဲဘၣ်အမါလၢ တၢ်ကစီၣ်မနုၤလဲၣ်.ထံၣ်ကမှံကွၢ်လၢ စီၤယိၤသးတီၣ်ထီၣ်ဝဲ တၢ်ဘိၣ်တဖၣ်လၢ ကသ့ၣ်ယီၤအလိၤ ဝံၤဒီးအဝဲကွၢ်တရံးဝဲ သဝီဘ့ၤသလ့ဃ့ၣ်လၢ တၢ်ခံးသူအကျါ ဒီးဒဲဝဲကသ့ၣ်ယီၤကယီကယီလၢ အယိးဃာ်ဝဲတၢ်ဝံတၢ်ယိးန့ၣ်တက့ၢ်. ဖဲန့ၣ်အခါအဝဲ ကဆိကမိၣ်ထီၣ်ဝဲ ကျဲဖးယံၤတဘိလၢ အဝဲကဘၣ်လဲၤဝဲဆူ ကီၢ်အဲၤကူပတူးန့ၣ်လီၤ. စီၤယိၤသးအတၢ်ကတိၤဒီး အတၢ်ဆဲးတၢ်လၤန့ၣ် လီၤဆီလိာ်သးဒီး ပှၤအိၣ်ဖဲန့ၣ်တဖၣ်ဒိၣ်မးလီၤ. လၢတၢ်န့ၣ်အဃိ အဝဲသ့ၣ်လဲၤမ့ၢ်တုၤဖဲတၢ်လီၢ်အဝဲန့ၣ်န့ၣ် အတၢ်အိၣ်မူကမၤအသးဒ်လဲၣ်.၂ စီၤယိၤသးကတဲဘၣ်ဝဲ အမါသးဘိလၢ တၢ်ကစီၣ်လၢ အလီၤသူၣ်ပျံၤသးဖုးအံၤန့ၣ် တမ့ၢ်တၢ်လၢအညီဝဲဘၣ်. ဘၣ်ဆၣ် အဝဲပာ်ဆူၣ်ထီၣ်အသးဒီး တဲဘၣ်အမါလၢ မူခိၣ်ကလူးတဂၤ ဟဲဒုးသ့ၣ်ညါအီၤခီဖျိလၢ တၢ်မံမီၢ်လၢ စီၤပၤဟ့ၤရိာ်အဲၣ်ဒိးမၤသံ အဝဲသ့ၣ်အဖိခွါန့ၣ်လီၤ. လၢတၢ်န့ၣ်အဃိ အဝဲသ့ၣ်ကဘၣ်ဃ့ၢ်ဟးထီၣ်ကွံာ်ဝဲလၢ ဘ့ၤသလ့ဃ့ၣ်အပူၤ လၢအဆိအချ့လီၤ. (ဖးမးသဲ ၂:၁၃, ၁၄ တက့ၢ်.) နီၢ်မၤရံ ကဘၣ်ယိၣ်တၢ်ဒိၣ်မးလီၤ. ဘၣ်မနုၤအဃိ ပှၤအဲၣ်ဒိးမၤသံအဖိခွါလၢ အတမၤတၢ်ဒဲးဘးနီတမံၤဘၣ် တဂၤအံၤလဲၣ်. တၢ်ဂ့ၢ်တခါအံၤဒု နီၢ်မၤရံဒီးစီၤယိၤသး နၢ်ပၢၢ်ဝဲတသ့ဘၣ်. ဘၣ်ဆၣ် အဝဲသ့ၣ်နာ်ဝဲ ယဟိဝၤယွၤအဃိ ကတဲာ်ကတီၤထီၣ်အသးလၢ ကလဲၤဝဲဆူကီၢ်အဲၤကူပတူးလီၤ. ၃. ဖဲစီၤယိၤသးဒီး အဟံၣ်ဖိဃီဖိဟးထီၣ်ကွံာ်လၢ ဘ့ၤသလ့ဃ့ၣ်အပူၤန့ၣ် တၢ်မၤအသးဒ်လဲၣ်. (ကွၢ်တၢ်ဂီၤတက့ၢ်.)၃ စီၤပၤဟ့ၤရိာ် အတၢ်ကူၣ်ထီၣ်ဖးလီၤ လၢဘ့ၤသလ့ဃ့ၣ်အဖီခိၣ် အိၣ်ဝဲဒ်လဲၣ်ဒ်လဲၣ်န့ၣ် ပှၤသဝီဖိတဖၣ် တသ့ၣ်ညါဝဲ တၢ်ခိၣ်တၢ်ခံနီတမံၤဘၣ်. ဖဲပှၤသဝီဖိတဖၣ် မံဝဲလၢမုၢ်နၤခီအခါ နီၢ်မၤရံ, စီၤယိၤသးဒီး ဖိသၣ်ယ့ၣ်ၡူးန့ၣ် ဟးထီၣ်ကွံာ်လၢသဝီပူၤကစုဒုလီၤ. ဖဲအဝဲသ့ၣ်လဲၤတၢ်လၢကျဲဆူ ကလံၤထံးတခီအဆၢကတီၢ် မုၢ်ဟဲထီၣ်ဝဲကယီကယီ ဒီးစီၤယိၤသးဆိကမိၣ်ထီၣ်ဝဲလၢ တဘျီညါအံၤဒု ယတၢ်အိၣ်မူ ကမၤအသးဒ်လဲၣ်န့ၣ်လီၤ. ဒီးကဆိကမိၣ်လီၤအသးလၢ အဝဲမ့ၢ်ဒၣ် ပှၤဘှီတၢ်ဖိလၢအကျိၣ်အစ့တအိၣ်အဃိ ဒီသဒၢအဟံၣ်ဖိဃီဖိလၢ စီၤပၤဟ့ၤရိာ်ဒီး မုၣ်ကီၤလံၢ်အစုပူၤ ကသ့ဒ်လဲၣ်. မ့ၢ်အဝဲလုၢ်အီၣ်လုၢ်အီဝဲ အဟံၣ်ဖိဃီဖိကသ့ဧါ. ဖိခွါလီၤဆီလၢ ကစၢ်ယွၤဟ့ၣ်လီၤအီၤတဂၤအံၤန့ၣ် မ့ၢ်အဝဲကွၢ်လုၢ်ဒိၣ်ထီၣ်ဝဲ ဂ့ၤဂ့ၤဘၣ်ဘၣ်ကသ့ဧါ. တၢ်ကီတၢ်ခဲတဖၣ်လၢ စီၤယိၤသးအမဲာ်ညါန့ၣ် မၤအသးဒ်သိးဒီး အဝဲဘၣ်ခီဂာ်ဝဲမဲးမုၢ်ပျီဖးလဲၢ်ဖးထီလၢ တၢ်ကိၢ်ကျါန့ၣ်လီၤ. မ့ၢ်အဝဲမၤလၢပှဲၤ အမူဒါတဖၣ်အံၤ ကသ့ဒ်လဲၣ်. ဖဲပသမံသမိးကွၢ်တၢ်ဂ့ၢ်တဖၣ်အံၤအခါ ပကထံၣ်ဘၣ်လၢ ဟံၣ်ခိၣ်တဖၣ်ဒီးပဝဲဒၣ်ကိးဂၤဒဲးန့ၣ် ပကဘၣ်ကွၢ်လိမၤဒိး စီၤယိၤသးအတၢ်နာ်လီၤ.၄,၅. (က)စီၤယိၤသးအတၢ်အိၣ်မူ ဆီတလဲအသးဒ်လဲၣ်. (ခ)မူခိၣ်ကလူးတဂၤ ဟ့ၣ်ဂံၢ်ဟ့ၣ်ဘါစီၤယိၤသးဒ်လဲၣ်.၄ လၢအပူၤကွံာ်တနံၣ်ဘျဲၣ်န့ၣ် ဖဲပှၤနစၤရ့းဖိစီၤယိၤသး အဲၣ်တီဃာ်ဒီး စီၤဟ့ၤလံအဖိမုၣ် နီၢ်မၤရံဝံၤအလီၢ်ခံ အတၢ်အိၣ်မူဆီတလဲကွံာ်ဝဲ လၢာ်လၢာ်ဆ့ဆ့လီၤ. စီၤယိၤသးသ့ၣ်ညါဝဲလၢ နီၢ်မၤရံန့ၣ်မ့ၢ်မုၣ်ကနီၤစီဆှံ လၢအသးတီ ဒီးအဲၣ်ဝဲယဟိဝၤယွၤအတၢ်သိၣ်တၢ်သီတဖၣ်လီၤ. ဘၣ်ဆၣ် ဖဲအဝဲသ့ၣ်ညါဘၣ်လၢ နီၢ်မၤရံအဟုးအသးအိၣ်ထီၣ်ဝဲအခါ အသးကမၤအသးဒ်လဲၣ်. ဒီးစီၤယိၤသး တအဲၣ်ဒိးလၢ နီၢ်မၤရံကတူၢ်ဘၣ်တၢ်မဲာ်ဆှးအဃိ ပာ်လီၤအသးလၢ ကမၤလီၤဖးအသးဒီးအီၤကစုဒုလီၤ.* ဘၣ်ဆၣ် မူခိၣ်ကလူးတဂၤ တဲဘၣ်အီၤလၢတၢ်မံမီၢ်အပူၤ ဒီးစံးဝဲလၢ နီၢ်မၤရံအဟုးအသးအိၣ်ထီၣ်လၢ ယဟိဝၤယွၤအသးစီဆှံန့ၣ်လီၤ. အဝဲစံးကဒီးဝဲလၢ ဖိခွါတဂၤအံၤ “ကအုၣ်က့ၤခီၣ်က့ၤ အပှၤဂီၢ်မုၢ်လၢ အတၢ်ဒဲးဘးအပူၤလီၤ.” ဒီးမူခိၣ်ကလူးတဂၤအံၤ ဟ့ၣ်ဂံၢ်ဟ့ၣ်ဘါစီၤယိၤသးလၢ “နဟံးန့ၢ်နမါနီၢ်မၤရံန့ၣ် ပျံၤတၢ်တဂ့ၤ.”—မး. ၁:၁၈-၂၁.၅ စီၤယိၤသးမ့ၢ်ပှၤတီပှၤလိၤဒီး အိၣ်ဒီးတၢ်ဆီၣ်လီၤသးအဃိ အဝဲမၤဝဲဒ် မူခိၣ်ကလူးတဲအီၤအသိးန့ၣ်လီၤ. ဖိခွါတဂၤအံၤ တမ့ၢ်အသွံၣ်အထံဘၣ်. ဘၣ်ဆၣ် အဝဲဟံးထီၣ်ဖီၣ်ထီၣ်မူဒါ လၢအဒိၣ်ကတၢၢ်တခါ ဒီးကွၢ်လုၢ်ဒိၣ်ထီၣ်ဝဲ ယွၤအဖိခွါလၢ အလုၢ်ဒိၣ်ပှ့ၤဒိၣ်ကတၢၢ်တဂၤအံၤလီၤ. ဘၣ်ဆၣ် တချုးဖဲဖိသၣ်အိၣ်ဖျဲၣ်ထီၣ်ဝဲအခါန့ၣ် မ့ၢ်လၢပဒိၣ်ထုးထီၣ်တၢ်သိၣ်တၢ်သီအဃိ စီၤယိၤသးဒီးအမါလၢ အအိၣ်ဒီးအဟုးအသးတဂၤအံၤ ဘၣ်လဲၤဝဲဆူဘ့ၤသလ့ဃ့ၣ် ဒ်သိးကဆဲးလီၤအမံၤအဂီၢ်လီၤ. ဒီးနီၢ်မၤရံ အိၣ်ဖျဲၣ်ထီၣ်ဝဲအဖိဖဲန့ၣ်လီၤ.၆–၈. (က)စီၤယိၤသးဒီးအဟံၣ်ဖိဃီဖိ အတၢ်အိၣ်မူဆီတလဲအသး လၢတၢ်ဂ့ၢ်မနုၤအဃိလဲၣ်. (ခ)မုၣ်ကီၤလံၢ်သူဝဲ ဆၣ်တဖျၢၣ်အံၤ ပသ့ၣ်ညါဘၣ်ဒ်လဲၣ်. (ကွၢ်တၢ်ဂ့ၢ်အဘျဲၣ်တက့ၢ်.)၆ စီၤယိၤသးတက့ၤကိး အဟံၣ်ဖိဃီဖိလၢ ဝ့ၢ်နစၤရ့းအပူၤဘၣ်. လၢတၢ်န့ၣ်အလီၢ် အဝဲသ့ၣ်အိၣ်ဝဲဖဲ ဘ့ၤသလ့ဃ့ၣ်လၢ အအိၣ်ယံၤဒီးဝ့ၢ်ယရူၤၡလ့ၣ်စှၤမံးလာ်န့ၣ်လီၤ. အဝဲသ့ၣ်မ့ၢ်ပှၤဖီၣ်ဖိယာ်ဖိဘၣ်ဆၣ် တသ့ဖဲအသ့န့ၣ် စီၤယိၤသးဂုာ်ကျဲးစၢးမၤလၢပှဲၤ နီၢ်မၤရံဒီးဖိသၣ်ယ့ၣ်ၡူး အတၢ်လိၣ်ဘၣ်တဖၣ် ဒီးအံးထွဲကွၢ်ထွဲအဝဲသ့ၣ်လၢ အဂ့ၤကတၢၢ်လီၤ. တယံာ်တမီၢ်န့ၣ် အဝဲသ့ၣ်ဃု ဟံၣ်ယိယိဖိတဖျၢၣ်ဘၣ်ဝဲအဃိ အိၣ်ဝဲဆိးဝဲဖဲန့ၣ်လီၤ.၇ ပှၤဒွးဆၣ်ဧိၤဖီဧိၤလၢ အအိၣ်ဟဲလၢမုၢ်ထီၣ်တခီန့ၣ် ဃုဝဲဖိသၣ်ဖိတဂၤလၢ အကကဲထီၣ်ပှၤယူဒၤဖိအစီၤပၤန့ၣ်လီၤ. ဒီးဆၣ်တဖျၢၣ်န့ၣ်ဆှၢအီၤဆူ နီၢ်မၤရံဒီးစီၤယိၤသးအဟံၣ်န့ၣ်လီၤ. ဖျါလၢ ပှၤတဖၣ်အံၤဟဲလၢ ကီၢ်ဘၤဘူၤလိၣ်န့ၣ်လီၤ. ဒီးအဝဲသ့ၣ်အိၣ်ဒီး တၢ်ယူးယီၣ်ပာ်ကဲဒိၣ်မးလီၤ.၈ ပှၤဒွးဆၣ်ဧိၤဖီဧိၤတဖၣ်န့ၣ် ဒုးအိၣ်ထီၣ်ဝဲတၢ်ဘၣ်ယိၣ်လၢ ဖိသၣ်ယ့ၣ်ၡူးအသးသမူအဂီၢ်လီၤ. ဘၣ်မနုၤအဃိလဲၣ်. ဆၣ်တဖျၢၣ်အံၤ တဆှၢဝဲပှၤဒွးတၢ်ဖိတဖၣ်ဆူ ဘ့ၤသလ့ဃ့ၣ်အပူၤ တဘျီဃီဘၣ်, ဆှၢဆိအဝဲသ့ၣ်ဆူ ဝ့ၢ်ယရူၤၡလ့ၣ်န့ၣ်လီၤ.* ဖဲန့ၣ်န့ၣ် ပှၤဒွးတၢ်ဖိတဲဘၣ်စီၤပၤဟ့ၤရိာ်လၢ အဝဲသ့ၣ်ဃုဝဲဖိသၣ်လၢ အကကဲထီၣ်ပှၤယူဒၤဖိအစီၤပၤလီၤ. ဖဲစီၤပၤဟ့ၤရိာ်နၢ်ဟူဘၣ်ဝဲ တၢ်ကတိၤအံၤအခါ အသးပှံၢ်ထီၣ်တၢ်ဒိၣ်မးလီၤ.၉–၁၁. (က)ယဟိဝၤယွၤမၤဟးဂီၤ စီၤပၤဟ့ၤရိာ်ဒီးမုၣ်ကီၤလံၢ် အတၢ်ကူၣ်ထီၣ်ဖးလီၤလၢ ကျဲဒ်လဲၣ်. (ခ)စီၤယိၤသးအဟံၣ်ဖိဃီဖိ အတၢ်လဲၤကျဲဆူ ကီၢ်အဲၤကူပတူးန့ၣ် တလဲၤအသးဒ်ပူကလီကလီတဲဝဲအသိးန့ၣ် တဲဖျါထီၣ်တက့ၢ်.၉ လီၤသးခုဒိၣ်မးလၢ ပှၤလၢအစိကမီၤဒိၣ်န့ၢ်ဒံး စီၤပၤဟ့ၤရိာ်ဒီး မုၣ်ကီၤလံၢ်န့ၣ်အိၣ်ဝဲလီၤ. ပှၤတမှံၤတဖၣ်အံၤ ဟဲတုၤလၢယ့ၣ်ၡူးအဟံၣ်ဒီး ထံၣ်လိာ်အသးဒီးယ့ၣ်ၡူးအမိၢ်အခါ ဟ့ၣ်လီၤဝဲ “ထူ, ဒီးလီၢ်ဘၣ်, ဒီးမူရၣ်” န့ၣ်လီၤ. ဒီးအဝဲသ့ၣ်တဃ့တၢ်လၢ နီၢ်မၤရံဒီးစီၤယိၤသးအအိၣ်နီတမံၤဘၣ်. ခီဖျိလၢ နီၢ်မၤရံဒီးစီၤယိၤသးဒိးန့ၢ်ဘၣ်ဝဲ တၢ်ဟ့ၣ်လၢအလုၢ်ဒိၣ်ပှ့ၤဒိၣ်တဖၣ်အံၤအဃိ အဝဲသ့ၣ်ကမၢကမၣ်ဝဲဒိၣ်မးလီၤ. ဒီးပှၤဒွးဆၣ်ဧိၤဖီဧိၤတဖၣ် ပာ်လီၤအသးလၢ ကက့ၤတဲဘၣ်ဝဲစီၤပၤဟ့ၤရိာ်လၢ ဖိသၣ်အိၣ်ဝဲအလီၢ်ဘၣ်ဆၣ် ယဟိဝၤယွၤတဲဘၣ်အဝဲသ့ၣ်လၢ တၢ်မံမီၢ်အပူၤ လၢအဝဲသ့ၣ်ကဘၣ်က့ၤဆူအဟံၣ် လၢကျဲအဂၤတဘိန့ၣ်လီၤ.—ဖး မးသဲ ၂:၁-၁၂ တက့ၢ်.၁၀ ပှၤဒွးဆၣ်ဧိၤဖီဧိၤတဖၣ် က့ၤဝဲတယံာ်ဘၣ်ဒီး ယဟိဝၤယွၤအမူခိၣ်ကလူး တဲပလီၢ်ဝဲစီၤယိၤသးလၢ “ဂဲၤဆၢထၢၣ်ဟံးန့ၢ်ဖိသၣ်ဒီးအမိၢ်, ဒီးဃ့ၢ်ထီၣ်ဆူအဲၤကူပတူး, ဒီးအိၣ်ဖဲန့ၣ်တုၤယစံးဘၣ်နၤတက့ၢ်. အဂ့ၢ်ဒ်အံၤ, စီၤဟ့ၤရိာ်ကဃုဖိသၣ်န့ၣ် ဒ်သိးအကမၤသံအီၤလီၤ.” (မး. ၂:၁၃) ဒ်ပထံၣ်ဘၣ်လၢ တၢ်မၤလိအခီၣ်ထံးအသိးန့ၣ် စီၤယိၤသးဒိကနၣ်ဝဲတဘျီဃီလီၤ. ဖိသၣ်တဂၤအံၤ ကပူၤဖျဲးလၢတၢ်ဘၣ်ယိၣ်အလီၢ်န့ၣ် မ့ၢ်တၢ်အရ့ဒိၣ်ကတၢၢ်လၢ စီၤယိၤသးအဂီၢ်အဃိ အဝဲလဲၤကိးဝဲအဟံၣ်ဖိဃီဖိ ဆူကီၢ်အဲၤကူပတူးလီၤ. တၢ်ဟ့ၣ်လၢပှၤသူခိၣ်ဖိလၢ အဒွးဆၣ်ဧိၤဖီဧိၤတဖၣ် ဟ့ၣ်တ့ၢ်ဝဲစီၤယိၤသးအဟံၣ်ဖိဃီဖိန့ၣ် ကဲထီၣ်တၢ်မၤစၢၤဖဲ အဝဲသ့ၣ်လဲၤတၢ်လၢကျဲ ဒီးအိၣ်ဝဲလၢကီၢ်အဲၤကူပတူးအခါန့ၣ်လီၤ.စီၤယိၤသးတူၢ်ဆါအသး ဒ်သိးကဒီသဒၢအဖိခွါအဂီၢ်၁၁ ပူကလီကလီတဖၣ် ပာ်ဖျါထီၣ်ဝဲလၢ စီၤယိၤသးအတၢ်လဲၤကျဲဆူကီၢ်အဲၤကူပတူးန့ၣ် မ့ၢ်တၢ်လၢအလီၤသူၣ်ပိၢ်သးဝးလီၤ. အဒိ, လံာ်တဖၣ်အံၤတဲဝဲလၢ ဖိသၣ်ယ့ၣ်ၡူး မၤဝဲတၢ်လီၤလးခီဖျိ အဝဲမၤဖုၣ်လီၤကျဲ ဒ်သိးကလဲၤတုၤဆူကီၢ်အဲၤကူပတူး ချ့ချ့အဂီၢ်န့ၣ်လီၤ. တကးဒံးဘၣ် တဲစ့ၢ်ကီးဝဲလၢ အဝဲဒီသဒၢအဟံၣ်ဖိဃီဖိလၢ တမျာ်တဖၣ်ဒီး မၤသကူးလီၤဝဲ စူၣ်ပလိၣ်အထူၣ် ဒ်သိးအမိၢ်ကဒဲးအီၣ်ဝဲအသၣ်အဂီၢ်လီၤ.* နီၢ်နီၢ်န့ၣ် ဒ်သိးစီၤယိၤသးအဟံၣ်ဖိဃီဖိတဖၣ် ကလဲၤတုၤလၢ ကီၢ်အဲၤကူပတူးအဂီၢ်န့ၣ် အဝဲသ့ၣ်ဘၣ်လဲၤတၢ်ဖးယံၤဒီး ကီဝဲခဲဝဲလီၤ.စီၤယိၤသး တူၢ်ဆါအသးလၢ အဟံၣ်ဖိဃီဖိအဂီၢ်၁၂. မိၢ်ပၢ်တဖၣ်လၢ မုၢ်မဆါတနံၤအံၤန့ၣ် ဟံးန့ၢ်တၢ်မၤလိလၢ စီၤယိၤသးအအိၣ်သ့ဒ်လဲၣ်.၁၂ မိၢ်ပၢ်တဖၣ်ဟံးန့ၢ်တၢ်မၤလိလၢ စီၤယိၤသးအအိၣ်သ့ဝဲလီၤ. ဒ်သိးကဒီသဒၢအဟံၣ်ဖိဃီဖိအဂီၢ် စီၤယိၤသးတူၢ်ဆါအသးဒီး ပာ်ကတီၢ်ဃာ်အတၢ်မၤလီၤ. ပသ့ၣ်ညါဘၣ်လၢ စီၤယိၤသးပာ်လုၢ်ပာ်ပှ့ၤ အဟံၣ်ဖိဃီဖိဒ် တၢ်လုၢ်ဒိၣ်ပှ့ၤဒိၣ်လၢ အဟဲလၢယဟိဝၤယွၤအအိၣ်န့ၣ်လီၤ. မိၢ်ပၢ်တဖၣ်လၢ မုၢ်မဆါတနံၤညါအံၤ ဘၣ်ကွၢ်လုၢ်ဒိၣ်ထီၣ်အဖိလၢ ဟီၣ်ခိၣ်လၢအပှဲၤဒီး တၢ်အၢတၢ်သီလီၤ. လၢတၢ်န့ၣ်အဃိ တၢ်လ့ပစီဒီး တၢ်လၢကကဲထီၣ်တၢ်ထုးဃၢ လၢပှၤသးစၢ်တဖၣ်အဂီၢ် အိၣ်ဝဲအါမးလီၤ. မိၢ်ပၢ်တဖၣ်လၢ အဂုာ်ကျဲးစၢးအဂ့ၤကတၢၢ်လၢ ကဒီသဒၢဝဲအဖိ ဒ်စီၤယိၤသးအသိးန့ၣ် လီၤစံးပတြၢၤဒိၣ်မးလီၤ.၁၃,၁၄. ဘၣ်မနုၤအဃိ စီၤယိၤသးအဟံၣ်ဖိဃီဖိ က့ၤအိၣ်ဝဲဆိးဝဲလၢ ဝ့ၢ်နစၤရ့းအပူၤလဲၣ်.၁၃ ဖျါလၢ စီၤယိၤသးဒီးအဟံၣ်ဖိဃီဖိန့ၣ် တအိၣ်လၢကီၢ်အဲၤကူပတူးအပူၤယံာ်ယံာ်ဘၣ်. ဖဲအဝဲသ့ၣ်လဲၤတုၤလၢ ကီၢ်အဲၤကူပတူးအပူၤ တယံာ်တမီၢ်န့ၣ် မူခိၣ်ကလူးတဂၤဟဲတဲဘၣ်အီၤလၢ စီၤပၤဟ့ၤရိာ်သံဝဲလံ. ဒီးစီၤယိၤသးက့ၤကိးဝဲ အဟံၣ်ဖိဃီဖိတဖၣ်လၢ အဒ့ပီၤအလီၢ်န့ၣ်လီၤ. လၢတၢ်န့ၣ်အဃိ ဝံအတၢ်စံးပာ်လၢ အတဲဆိပာ်စၢၤဝဲလၢ ယဟိဝၤယွၤ ကကိးန့ၢ်အဖိခွါလၢ “အဲၤကူပတူးအပူၤ” န့ၣ်ဟဲလၢထီၣ်ပှဲၤထီၣ်ဝဲလီၤ. (မး. ၂:၁၅) ဘၣ်ဆၣ်ခဲၤအံၤန့ၣ် မ့ၢ်အဝဲသ့ၣ်ကက့ၤအိၣ်ဝဲဖဲလဲၣ်.၁၄ စီၤယိၤသးန့ၣ်အိၣ်ဒီး တၢ်ပလီၢ်ပဒီဒီး မ့ၢ်ပှၤလၢအကူၣ်တၢ်သ့တဂၤလီၤ. အဝဲသ့ၣ်ညါဝဲလၢ စီၤအၢ်ဃ့လးလၢအထီၣ်စီၤပၤဟ့ၤရိာ်အလီၢ်န့ၣ် မ့ၢ်စ့ၢ်ကီးပှၤလၢအအၢသံတဂၤအဃိ စီၤယိၤသးဘၣ်ယိၣ်တၢ်ဒိၣ်မးလီၤ. ခီဖျိလၢ ကစၢ်ယွၤအတၢ်နဲၣ်လိအဃိ စီၤယိၤသးတက့ၤကိးဝဲ အဟံၣ်ဖိဃီဖိတဖၣ်ဆူ ဝ့ၢ်ယရူၤၡလ့ၣ်လၢ အပှဲၤဒီးတၢ်ဘၣ်ယိၣ်အလီၢ်န့ၣ်ဘၣ်, က့ၤကိးအဝဲသ့ၣ်ဆူ ဝ့ၢ်နစၤရ့းလၢအအိၣ်ဝဲလၢ ကီၢ်ကၤလံၤလါအပူၤလီၤ. ဒီးစီၤယိၤသးဒီး အဟံၣ်ဖိဃီဖိတဖၣ် အိၣ်ဝဲဆိးဝဲဖဲန့ၣ်လီၤ.—ဖး မးသဲ ၂:၁၉-၂၃ တက့ၢ်.၁၅,၁၆. စီၤယိၤသးအတၢ်ဖံးတၢ်မၤ မၤအသးဒ်လဲၣ်. ဒီးအဝဲသူဝဲ တၢ်ပီးတၢ်လီမနုၤတဖၣ်လဲၣ်.၁၅ စီၤယိၤသးဒီး အဟံၣ်ဖိဃီဖိန့ၣ် အိၣ်မူဝဲယိယိဖိဘၣ်ဆၣ် တအိၣ်ဘၣ်ဝဲဘီၣ်ဘီၣ်ညီညီဘၣ်. လံာ်စီဆှံပာ်ဖျါထီၣ်ဝဲလၢ စီၤယိၤသးမ့ၢ်ပှၤစုသ့ဖိအဃိ အဝဲကကျီသ့ၣ်, က့ၤယိးဝဲသ့ၣ် ဒီးကဘၣ်မၤဘျ့ထီၣ်ဝဲ ဒ်သိးကဘှီထီၣ်ဟံၣ်, ချံ, တိၤ, လ့ၣ်ဆီၣ်, တၢ်အပၣ်, နီၣ်ယိးဘိဒီး တၢ်ပီးတၢ်လီလၢ ပှၤသူအီၤလၢစံာ်ပျီအပူၤလီၤ. (မး. ၁၃:၅၅) စီၤယိၤသးဘၣ်မၤတၢ် ကီကီခဲခဲလီၤ. ဖဲန့ၣ်အဆၢကတီၢ် ပှၤစုသ့ဖိတဖၣ်န့ၣ် မၤတၢ်ဖဲအဟံၣ်မဲာ်ညါ မ့တမ့ၢ် ဒၢးဖိတဖျၢၣ်လၢအဟံၣ်ကပၤန့ၣ်လီၤ.၁၆ စီၤယိၤသးကသူဝဲ တၢ်ပီးတၢ်လီအကလုာ်ကလုာ်လီၤ. ဒီးတၢ်ပီးတၢ်လီတနီၤန့ၣ် အဝဲကဒိးန့ၢ်ဘၣ်ဝဲလၢ အပၢ်အအိၣ်လီၤ. အဒိ အဝဲကသူစ့ၢ်ကီးဝဲ တၢ်ပီးတၢ်လီအရ့ဒိၣ်တဖၣ် ဒ်သိးဒီးတၢ်အိၣ်ဒီးအနၢၣ် ၉၀ ဒံၢ်ကရံၣ်, ဟီၣ်ခိၣ်ဝါ, ကွါဖိ, လွး, ကွါ, နီၣ်ဒိ, နီၣ်စိးပိး, ထးပျၤ, ထးပျံာ် ဒီးထးတဖၣ်န့ၣ်လီၤ.၁၇,၁၈. (က)ယ့ၣ်ၡူးကမၤလိန့ၢ်တၢ်မနုၤလၢ အပၢ်လၢအလုၢ်ဒိၣ်ထီၣ်အီၤအအိၣ်န့ၣ်လဲၣ်. (ခ)ဒ်တၢ်ဆၢကတီၢ်လဲၤပူၤကွံာ်ဝဲအသိး ဘၣ်မနုၤအဃိ စီၤယိၤသးကဘၣ်ဖံးတၢ်မၤတၢ် အါန့ၢ်ဒံးအလီၢ်လဲၣ်.၁၇ ထံၣ်ကမှံကွၢ်, ဖဲယ့ၣ်ၡူး မ့ၢ်ပိာ်ခွါဖိသၣ်အခါ အဝဲကွၢ်ဝဲစီၤယိၤသး လၢအလုၢ်ဒိၣ်ထီၣ်အီၤတဂၤ မၤတၢ်မၤန့ၣ်တက့ၢ်. ဖဲစီၤယိၤသးမၤတၢ်တခါဂ့ၤတခါဂ့ၤ အဝဲဟးလူၤကွၢ်ဝဲထံထံဆးဆး လၢတၢ်သူၣ်အိၣ်သးအိၣ်အပူၤဒီး ဘၣ်သူၣ်ဘၣ်သးဝဲဒိၣ်မးလီၤ. အဝဲကထံၣ်ဘၣ်လၢ စီၤယိၤသးအဂံၢ်ဆူၣ်ဘါဆူၣ်ဒီး မၤတၢ်သ့ဂ့ၤဂ့ၤလီၤ. စီၤယိၤသးကသိၣ်လိဝဲအဖိခွါလၢ တၢ်မၤလၢအညီဒ်သိးဒီး ပှၤကဘၣ်ထူးဘျ့ထီၣ်သ့ၣ်အညၣ် လၢကျဲဒ်လဲၣ်အဂ့ၢ်န့ၣ်လီၤ. ဒီးကသိၣ်လိစ့ၢ်ကီးဝဲ အဖိခွါလၢသ့ၣ်အကလုာ်ကလုာ်လၢအသူဝဲတဖၣ် ဒ်သိးဒီးသ့ၣ်ချၢၣ်ဒၢ, သ့ၣ်ထိးဖၣ်ဒီး သ့ၣ်စၤယံးအညၣ်န့ၣ် လီၤဆီလိာ်အသးဒ်လဲၣ်န့ၣ်လီၤ.စီၤယိၤသးသိၣ်လိဝဲအဖိခွါ ဒ်သိးကကဲထီၣ် ပှၤစုသ့ဖိတဂၤအဂီၢ်၁၈ ယ့ၣ်ၡူးထံၣ်ဘၣ်ဝဲစီၤယိၤသး အဂံၢ်ဆူၣ်ဘါဆူၣ်တုၤဒၣ်လဲာ် ကူာ်လီၤဝဲသ့ၣ်, ထူးဘျ့ထီၣ်ဝဲသ့ၣ် ဒီးဒိနုာ်ဝဲထးဒ်သိး သ့ၣ်အညၣ်ကစဲထီအသး တကးဒံးဘၣ်ထံၣ်ဘၣ်စ့ၢ်ကီးဝဲ စီၤယိၤသးကဟုကယာ်ဝဲအဖိဒီးအမါလၢ တၢ်အဲၣ်တၢ်ကွံအပူၤလီၤ. နီၢ်မၤရံဒီးစီၤယိၤသး အဖိတအိၣ်ဝဲထဲယ့ၣ်ၡူးတဂၤဧိၤဘၣ်. လၢခံန့ၣ် အဝဲသ့ၣ်အဖိအိၣ်ဒံးဝဲအစှၤကတၢၢ်ဃုဂၤလီၤ. (မး. ၁၃:၅၅, ၅၆) ခီဖျိလၢ အဟံၣ်ဖိဃီဖိအါထီၣ်ဝဲအဃိ စီၤယိၤသးကဘၣ်ဂုာ်ကျဲးစၢးဖံးတၢ်မၤတၢ် အါန့ၢ်ဒံးအလီၢ်လီၤ.စီၤယိၤသးသ့ၣ်ညါဝဲလၢ အဟံၣ်ဖိဃီဖိအတၢ်လိၣ်ဘၣ်လၢ နီၢ်သးတခီန့ၣ် မ့ၢ်တၢ်လၢ အရ့ဒိၣ်ကတၢၢ်၁၉. စီၤယိၤသး အံးထွဲကွၢ်ထွဲဝဲ အဟံၣ်ဖိဃီဖိအတၢ်လိၣ်ဘၣ်လၢ နီၢ်သးတခီလၢကျဲဒ်လဲၣ်.၁၉ ဘၣ်ဆၣ် စီၤယိၤသးသ့ၣ်ညါဝဲလၢ အဟံၣ်ဖိဃီဖိအတၢ်လိၣ်ဘၣ်လၢ နီၢ်သးတခီန့ၣ် မ့ၢ်တၢ်လၢအရ့ဒိၣ်ကတၢၢ်လီၤ. ထီဘိန့ၣ်အဝဲဟံးန့ၢ်တၢ်ဆၢကတီၢ်လၢ ကသိၣ်လိအဖိတဖၣ် လၢယဟိဝၤယွၤဒီး အတၢ်သိၣ်တၢ်သီတဖၣ်အဂ့ၢ်လီၤ. တကးဒံးဘၣ် အဝဲဒီးနီၢ်မၤရံန့ၣ် လဲၤကိးဝဲအဖိတဖၣ်ဆူ ဘူၣ်ဘျီၣ်အပူၤ လၢအမ့ၢ်တၢ်လီၢ်လၢပှၤဖးဒီး တဲဖျါထီၣ်ဝဲစီၤမိၤၡ့ အတၢ်သိၣ်တၢ်သီအခီပညီန့ၣ်လီၤ. ဖဲအဝဲသ့ၣ် လဲၤဆူဘူၣ်ဘျီၣ်ဝံၤအလီၢ်ခံန့ၣ် ယ့ၣ်ၡူးအတၢ်သံကွၢ်ကအိၣ်ဝဲအါမးလီၤ. ဒီးစီၤယိၤသးကဂုာ်ကျဲးစၢး စံးဆၢဝဲအတၢ်သံကွၢ်တဖၣ် တုၤလၢယ့ၣ်ၡူးအသးမံဝဲတစုလီၤ. တကးဒံးဘၣ် ကိးနံၣ်ဒဲးဖဲ ပှၤမၤဝဲတၢ်ဘူၣ်တၢ်ဘါမူးပွဲတဖၣ်အခါန့ၣ် စီၤယိၤသး လဲၤကိးဝဲအဟံၣ်ဖိဃီဖိတဖၣ်ဆူ ဝ့ၢ်ယရူၤၡလ့ၣ်အပူၤလီၤ. ဒီးတနံၣ်တဘျီ ဖဲဘူၣ်လဲၤကပာ်ဘၣ်ဝဲအခါ အဝဲသ့ၣ်လဲၤတၢ်ဒ့ၣ်စၢၤ ယံၤဝဲ ၇၅ မံးလာ်, မၤဝဲဘူၣ်လဲၤကပာ်မူးပွဲဝံၤအလီၢ်ခံ က့ၤကဒါက့ၤဆူအဟံၣ်န့ၣ်လီၤ. လၢတၢ်လဲၤတၢ်က့ၤအံၤအဂီၢ်န့ၣ် စီၤယိၤသး ကဘၣ်ဟံးန့ၢ်တၢ်ဆၢကတီၢ် ခံနွံဃၣ်ဃၣ်လီၤ.စီၤယိၤသးလဲၤကိးဝဲ အဟံၣ်ဖိဃီဖိဆူ ဝ့ၢ်ယရူၤၡလ့ၣ် ဒ်သိးကလဲၤ ဘူၣ်ထီၣ်ဘါထီၣ်တၢ်အဂီၢ်၂၀. ခရံာ်ဖိလၢအမ့ၢ်ဟံၣ်ခိၣ်တဖၣ် ကွၢ်လိမၤဒိးစီၤယိၤသး အဒိအတဲာ်သ့လၢကျဲဒ်လဲၣ်.၂၀ မုၢ်မဆါတနံၤအံၤ ခရံာ်ဖိလၢအမ့ၢ်ဟံၣ်ခိၣ်တဖၣ်န့ၣ် ကွၢ်လိမၤဒိးဝဲ စီၤယိၤသးအဒိအတဲာ်လီၤ. အဝဲသ့ၣ် တူၢ်ဆါအသးဒ်သိး ကလုၢ်အီၣ်လုၢ်အီအဖိလၢ နီၢ်ခိတခီတကးဒံးဘၣ် ပာ်ဆိနီၢ်သးအတၢ်လိၣ်ဘၣ်လၢ နီၣ်ဂံၢ်တၢန့ၣ်လီၤ. အဝဲသ့ၣ် ဂုာ်ကျဲးစၢးမၤဟံၣ်ဖိဃီဖိ တၢ်မၤလိလံာ်စီဆှံလၢဟံၣ်ပူၤ ဒီးလဲၤကိးဝဲအဖိဆူ တၢ်အိၣ်ဖှိၣ်ရိဖှိၣ်ဒီး တၢ်အိၣ်ဖှိၣ်ဖးဒိၣ်န့ၣ်လီၤ. ဒ်စီၤယိၤသးအသိး ဟံၣ်ခိၣ်လၢမုၢ်မဆါတနံၤညါအံၤ သ့ၣ်ညါဝဲလၢ အဝဲသ့ၣ်မ့ၢ်ဂုာ်ကျဲးစၢးသိၣ်လိအဖိ လၢယဟိဝၤယွၤအဂ့ၢ်န့ၣ် မ့ၢ်ကျဲလၢအဂ့ၤကတၢၢ်လီၤ.၂၁. ဖဲဘူၣ်လဲၤကပာ်အဆၢကတီၢ်န့ၣ် စီၤယိၤသးအဟံၣ်ဖိဃီဖိတဖၣ် မၤဝဲမနုၤလဲၣ်, နီၢ်မၤရံဒီးစီၤယိၤသး သ့ၣ်ညါဝဲလၢယ့ၣ်ၡူးလီၤမၢ်လၢ ဆၢကတီၢ်ဖဲလဲၣ်.၂၁ ဖဲယ့ၣ်ၡူအသးအိၣ် ၁၂ နံၣ်အခါစီၤယိၤသး လဲၤကိးဝဲအဟံၣ်ဖိဃီဖိတဖၣ် ဆူဝ့ၢ်ယရူၤၡလ့ၣ် ဒ်အလဲၤညီနုၢ်ဝဲအသိးလီၤ. မ့ၢ်လၢဘူၣ်လဲၤကပာ် အဆၢကတီၢ်ဘၣ်ဝဲအဃိ ဟံၣ်ဖိဃီဖိတဖၣ်ခီဂာ်ဝဲ သဝီလၢအပှဲၤဒီးနီၣ်လါဟ့ တဖျၢၣ်ဘၣ်တဖျၢၣ် လၢတၢ်သူၣ်ဖှံသးညီအပူၤလီၤ. ဖဲအဝဲသ့ၣ် လဲၤဘူးထီၣ်ဒီးဝ့ၢ်ယရူၤၡလ့ၣ်လၢ အအိၣ်ဝဲလၢကစၢၢ်ကလိအကျါန့ၣ် ကသးဝံၣ်သကိးဝဲ ထါသးဝံၣ်စံးထီၣ်ပတြၢၤန့ၣ်လီၤ. (စံး. ၁၂၀-၁၃၄) ဖဲန့ၣ်အဆၢကတီၢ် ဝ့ၢ်ယရူၤၡလ့ၣ်ကပှဲၤဒီး ပှၤလၢအကလီၢ်တဖၣ်လီၤ. ဒီးဖဲပှၤမၤဘူၣ်လဲၤကပာ်ဝံၤအလီၢ်ခံန့ၣ် ဟံၣ်ဖိဃီဖိတဖၣ် က့ၤကဒါက့ၤဆူအဟံၣ်န့ၣ်လီၤ. ဘၣ်သ့ၣ်သ့ၣ် နီၢ်မၤရံဒီးစီၤယိၤသး အတၢ်မၤကအါဒီး ကဆိကမိၣ်လီၤအသးလၢ ယ့ၣ်ၡူးကပၣ်ဃုာ်လၢ ပှၤလၢအဟဲက့ၤတဖၣ်အကျါဧါသၢၣ်. ဘၣ်ဆၣ် ဖဲအဝဲသ့ၣ်ဟးထီၣ်လၢ ဝ့ၢ်ယရူၤၡလ့ၣ်ဝံၤ ပူၤကွံာ်တသီန့ၣ် နီၢ်မၤရံဒီးစီၤယိၤသး သ့ၣ်ညါဝဲလၢယ့ၣ်ၡူးလီၤမၢ်ဝဲလံ အဃိအသးချံၣ်လီၤဝဲသတူၢ်ကလာ်လီၤ.—လူၤကၣ် ၂:၄၁-၄၄.၂၂,၂၃. ဖဲနီၢ်မၤရံဒီးစီၤယိၤသး သ့ၣ်ညါဝဲလၢအဖိခွါလီၤမၢ်အခါ အဝဲသ့ၣ်မၤဝဲဒ်လဲၣ်, ဒီးဖဲအဝဲသ့ၣ်ထံၣ်ဘၣ်က့ၤအီၤအခါ နီၢ်မၤရံတဲဝဲဒ်လဲၣ်.၂၂ နီၢ်မၤရံဒီးစီၤယိၤသး သူၣ်ကိၢ်သးဂီၤဝဲဒိၣ်မးဒီး ကရီလဲၤကဒါက့ၤဝဲ ဆူဝ့ၢ်ယရူၤၡလ့ၣ်လီၤ. ဒီးအဝဲသ့ၣ်ဟးဃုယ့ၣ်ၡူးလၢ တၢ်လီၢ်သကုၤဆးဒးလီၤ. ထံၣ်ကမှံကွၢ်လၢ အဝဲသ့ၣ်ကိးဝဲယ့ၣ်ၡူးအမံၤဒီး ဟးဃုဝဲလၢ ကျဲတဘိဝံၤတဘိန့ၣ်တက့ၢ်. ဖိသၣ်တဂၤအံၤ လဲၤတုၤဝဲဖဲလဲၣ်. ဖဲအဝဲသ့ၣ်လူၤဃုဝဲ တုၤလီၤလၢသၢသီတသီန့ၣ် စီၤယိၤသးကတူၢ်ဘၣ်ဝဲလၢ အဝဲတမၤလၢပှဲၤအမူဒါလၢ ယဟိဝၤယွၤဟ့ၣ်လီၤအီၤဘၣ်. လၢခံကတၢၢ်အဝဲသ့ၣ် လဲၤဃုဝဲလၢတၢ်လုၢ်ဟံၣ်လီၤ. ဒီးဃုဝဲတဆီဘၣ်တဆီတုၤလၢ အထံၣ်ဝဲလၢယ့ၣ်ၡူးဆ့ၣ်နီၤလၢ ဒၢးဖးဒိၣ်တဖျၢၣ်အပူၤ လၢသရၣ်အါဂၤ ဒီးပှၤသ့လံာ်တၢ်သိၣ်တၢ်သီတဖၣ်အကျါန့ၣ်လီၤ. နီၢ်မၤရံဒီးစီၤယိၤသး အသးကခုၣ်လီၤက့ၤသပှၢ်ကတၢၢ်လီၤ.—လူၤကၣ်၂:၄၅, ၄၆.၂၃ ထံၣ်ကမှံကွၢ်လၢ ယ့ၣ်ၡူးဒိကနၣ်ဝဲတၢ်လၢ သရၣ်တဖၣ်ဒီး ပှၤသ့လံာ်တၢ်သိၣ်တၢ်သီတဖၣ်တဲဝဲဒီး သံကွၢ်ဝဲတၢ်သံကွၢ်လၢ တၢ်သူၣ်အိၣ်သးအိၣ်အပူၤန့ၣ်တက့ၢ်. ခီဖျိလၢယ့ၣ်ၡူး အတၢ်နၢ်ပၢၢ်ဒီးအတၢ်စံးဆၢတဖၣ်အဃိ အဝဲသ့ၣ်ကမၢကမၣ်ဝဲဒိၣ်မးလီၤ. ဖဲနီၢ်မၤရံဒီးစီၤယိၤသး ထံၣ်ဘၣ်ဝဲယ့ၣ်ၡူးအဆၢကတီၢ် အဝဲသ့ၣ်စ့ၢ်ကီးကမၢကမၣ်ဝဲဒိၣ်မးလီၤ. လံာ်စီဆှံတပာ်ဖျါထီၣ်ဝဲ စီၤယိၤသးအတၢ်ကတိၤဘၣ်ဆၣ် တၢ်လၢနီၢ်မၤရံတဲဝဲတဖၣ်န့ၣ် ပာ်ဖျါထီၣ်န့ၢ်ပှၤလၢ ပှၤဒီမါဝၤခံဂၤ တူၢ်ဘၣ်တၢ်ဒ်လဲၣ်န့ၣ်လီၤ. နီၢ်မၤရံစံးဝဲလၢ “ဖိခွါဧၢ, နမၤပှၤဒ်သိးအံၤ ဘၣ်မနုၤအဃိလဲၣ်. နပၢ်ဒီးယၤပလူၤဃုတ့ၢ်နၤလၢ တၢ်သူၣ်ကိၢ်သးဂီၤအပူၤလီၤ.”—လူၤကၣ် ၂:၄၇, ၄၈, ခ့ခါစှီၤကျိာ်.၂၄. မိၢ်ပၢ်တဖၣ်အတၢ်အိၣ်သးန့ၣ် လံာ်စီဆှံပာ်ဖျါထီၣ်ဝဲ ဒ်လဲၣ်.၂၄ လံာ်စီဆှံပာ်ဖျါထီၣ်ဝဲ မိၢ်ပၢ်အတၢ်အိၣ်သး နီၢ်နီၢ်လီၤ. ဖိလၢအလၢအပှဲၤဒၣ်လဲာ် မၤကိၢ်မၤဂီၤ အမိၢ်အပၢ်အသးမ့ၢ်သ့န့ၣ် ပှၤလၢအဘၣ်လုၢ်ဒိၣ်ထီၣ်အဖိလၢ မုၢ်မဆါတနံၤအံၤန့ၣ် ကတူၢ်ဘၣ်ဝဲ “တၢ်သူၣ်ကိၢ်သးဂီၤ” တုၤဒၣ်လဲာ် ပတဲဖျါထီၣ်အီၤတလၢာ်ဝဲဘၣ်. နီၢ်မၤရံဒီးစီၤယိၤသး အဒိအတဲာ်လၢ လံာ်စီဆှံပာ်ဖျါထီၣ်ဝဲန့ၣ် ကဲထီၣ်တၢ်ဂံၢ်တၢ်ဘါလၢ မိၢ်ပၢ်တဖၣ်လၢ မုၢ်မဆါတနံၤအံၤအဂီၢ်လီၤ.၂၅,၂၆. ယ့ၣ်ၡူးစံးဆၢဝဲ အမိၢ်အပၢ်ဒ်လဲၣ်, ဘၣ်ဃးဒီးယ့ၣ်ၡူးအတၢ်စံးဆၢန့ၣ် စီၤယိၤသးကတူၢ်ဘၣ်ဝဲဒ်လဲၣ်.၂၅ ဘၣ်မနုၤအဃိ ယ့ၣ်ၡူးအိၣ်တ့ၢ်ဝဲဖဲ တၢ်လုၢ်ဟံၣ်လဲၣ်. တၢတမံၤန့ၣ် ဖဲယ့ၣ်ၡူးအိၣ်လၢ တၢ်လုၢ်ဟံၣ်အဆၢကတီၢ် အဝဲတူၢ်ဘၣ်ဝဲလၢ အအိၣ်ဘူးဒီး အပၢ်အိၣ်လၢမူခိၣ်န့ၣ်လီၤ. ခံမံၤတမံၤန့ၣ် ဖဲအဝဲအိၣ်လၢတၢ်လုၢ်ဟံၣ်အဆၢကတီၢ် မၤလိအါထီၣ်ဝဲကစၢ်ယွၤအဂ့ၢ် လၢတၢ်သူၣ်ဖှံသးညီအပူၤသ့ဝဲလီၤ. လၢတၢ်န့ၣ်အဃိ အဝဲစံးဆၢက့ၤအမိၢ်အပၢ်လၢ တၢ်သူၣ်ဘျၢသးဘျၢအပူၤ ဒီးတဲဘၣ်အဝဲသ့ၣ်လၢ “ဘၣ်မနုၤလၢသုဃုယၤလဲၣ်. သုတသ့ၣ်ညါဘၣ်လၢ ယဘၣ်အိၣ်လၢ ယပၢ်အဟံၣ်ပူၤဘၣ်ဧါ.”—လူၤကၣ်၂:၄၉.၂၆ စီၤယိၤသး ကဆိကမိၣ်က့ၤဝဲ ယ့ၣ်ၡူးအတၢ်ကတိၤအံၤ တဘျီဝံၤတဘျီဒီး ကပာ်ကဖၢလၢအသးလၢ ယ့ၣ်ၡူးအဖီခိၣ်လီၤ. မ့ၢ်လၢအဝဲသိၣ်လိတ့ၢ်ဝဲယ့ၣ်ၡူး ဒ်သိးအကအိၣ်ဒီးတၢ်ပာ်သူၣ်ပာ်သးလၢ ယဟိဝၤယွၤ အဖီခိၣ်ဒ်န့ၣ်လီၤ. ဖဲယ့ၣ်ၡူး ဒိၣ်ထီၣ်သီအဆၢကတီၢ် အဝဲအိၣ်ဒီးတၢ်ရ့လိာ်သးဒီး စီၤယိၤသးဘူးဘူးတံၢ်တံၢ်န့ၣ်လီၤ. လၢတၢ်န့ၣ်အဃိ လၢအနီၢ်ဆံးခါလံၤလံၤန့ၣ် သ့ၣ်ညါဝဲလၢ ပၢ်လၢအအိၣ်ဒီးတၢ်အဲၣ်တၢ်ကွံတဂၤန့ၣ် မ့ၢ်ပှၤဒ်လဲၣ်န့ၣ်လီၤ.၂၇. နမ့မ့ၢ်ပၢ်တဂၤန့ၣ် နအိၣ်ဒီးတၢ်ခွဲးတၢ်ယာ်ဒ်လဲၣ်, ဒီးနကြၢးကွၢ်လိမၤဒိး စီၤယိၤသးအဒိအတဲာ်လၢ ကျဲဒ်လဲၣ်.၂၇ နမ့မ့ၢ်ပၢ်တဂၤန့ၣ် နအိၣ်ဒီးတၢ်ခွဲးတၢ်ယာ်လီၤဆီလၢ နကသိၣ်လိနဖိတဖၣ် ဒ်သိးအဝဲသ့ၣ်ကနၢ်ပၢၢ်ထီၣ်ဝဲလၢ ပၢ်လၢအအိၣ်ဒီးတၢ်အဲၣ်တၢ်ကွံတဂၤန့ၣ် မ့ၢ်ပှၤဒ်လဲၣ်န့ၣ်လီၤ. နမ့ၢ်အိၣ်ဒီးဖိလၢ နလုၢ်ဖိအီၤမ့ၢ်ဂ့ၤ နမ့ၢ်အိၣ်ဒီးဖိယၢ်တဖၣ်မ့ၢ်ဂ့ၤ ကွၢ်လိမၤဒိးစီၤယိၤသးအဒိအတဲာ် ဒီးပာ်လုၢ်ပာ်ပှ့ၤအဝဲသ့ၣ်တဂၤစုာ်စုာ်တက့ၢ်. တကးဒံးဘၣ် မၤစၢၤအီၤဒ်သိး အဝဲသ့ၣ်ကအိၣ်ဒီး တၢ်ရ့လိာ်သးဒီး ယဟိဝၤယွၤဘူးဘူးတံၢ်တံၢ်အဂီၢ်တက့ၢ်.—ဖး အ့းဖ့းစူး ၆:၄ တက့ၢ်.၂၈,၂၉. (က)လူၤကၣ် ၂:၅၁, ၅၂ ပာ်ဖျါထီၣ်ဝဲလၢ စီၤယိၤသးမ့ၢ်ပှၤဒ်လဲၣ်တဂၤလဲၣ်. (ခ)ဒ်သိးယ့ၣ်ၡူးအတၢ်ကူၣ်သ့ကအါထီၣ်အဂီၢ် စီၤယိၤသးမၤစၢၤအီၤဒ်လဲၣ်.၂၈ လၢခံန့ၣ် လံာ်စီဆှံတပာ်ဖျါထီၣ်ဝဲ စီၤယိၤသးအဂ့ၢ်အါအါလၢၤဘၣ်. ဘၣ်ဆၣ်ပမၤလိန့ၢ်တၢ်လၢ စီၤယိၤသးအအိၣ်အါမးလီၤ. အဒိ လံာ်စီဆှံပာ်ဖျါထီၣ်ဝဲလၢ ယ့ၣ်ၡူး “ပာ်အသးလၢအဖီလာ်” လီၤ. တကးဒံးဘၣ်ပာ်ဖျါထီၣ်စ့ၢ်ကီးဝဲလၢ “ယ့ၣ်ၡူးဒိၣ်ထီၣ်လၢ တၢ်ကူၣ်သ့, ဒီးလၢအနီၢ်ခိ, ဒီးလၢတၢ်ဘၣ်ယွၤအသး ဒီးပှၤကညီအသးလီၤ.” (ဖး လူၤကၣ် ၂:၅၁,၅၂ တက့ၢ်.) ဘၣ်ဃးဒီးစီၤယိၤသးန့ၣ် တၢ်ကတိၤတဖၣ်အံၤ ပာ်ဖျါထီၣ်ဝဲတၢ်မနုၤလဲၣ်. ပာ်ဖျါထီၣ်ဝဲလၢ စီၤယိၤသးတီခိၣ်ရိၤမဲဝဲ အဟံၣ်ဖိဃီဖိဂ့ၤဂ့ၤဘၣ်ဘၣ်လီၤ. လၢတၢ်န့ၣ်အဃိ ပထံၣ်ဘၣ်လၢအဖိခွါလၢ အလၢအပှဲၤတဂၤအံၤ ပာ်ကဲအီၤဒီးဒိကနၣ်အကလုၢ်လီၤ.၂၉ အဂၤတမံၤန့ၣ် ပထံၣ်ဘၣ်လၢ ယ့ၣ်ၡူးအတၢ်ကူၣ်သ့ ဒံးယံာ်ဒံးအါထီၣ်ဝဲလီၤ. ဒ်သိးအတၢ်ကူၣ်သ့ကအါထီၣ်ဝဲအဂီၢ် စီၤယိၤသးကမၤစၢၤအီၤသပှၢ်ကတၢၢ်လီၤ. ဖဲန့ၣ်အခါ ပှၤယူဒၤဖိတဖၣ် အတၢ်ကတိၤဒိအိၣ်ဝဲတခါလၢ ထဲဒၣ်ပှၤပိာ်ခွါလၢ အကဲဒိၣ်ဒီးအိၣ်ဘၣ်ဝဲဘီၣ်ဘီၣ်ညီညီတဖၣ်န့ၣ် ကဲထီၣ်ဝဲပှၤကူၣ်တၢ်သ့ သ့ဝဲလီၤ. မ့မ့ၢ်ပှၤစုသ့ဖိ, ပှၤထူစံာ်ဖိဒီး ပှၤပိာ်ထးဖိတဖၣ်န့ၣ် “ပဲာ်ဖးနီၤဖးဝဲတၢ်စံၣ်ညီၣ်တီဒီး တၢ်တီတၢ်လိၤအဂ့ၢ်တဘၣ်ဝဲဘၣ်. ဒီးတဲဝဲတၢ်ကတိၤဒိလၢ အပှဲၤဒီးတၢ်ကူၣ်သ့ တသ့ဝဲစ့ၢ်ကီးဘၣ်.” တုၤလီၤလၢ မုၢ်မဆါတနံၤညါအံၤဒၣ်လဲာ် ပှၤတနီၤနီၤသ့ၣ်ညါဒံးဝဲ တၢ်ကတိၤဒိတခါအံၤလီၤ. ဘၣ်ဆၣ် မ့ၢ်လၢယ့ၣ်ၡူးပှဲၤဒီးတၢ်ကူၣ်သ့အဃိ အဝဲပာ်ဖျါထီၣ်ဝဲလၢ တၢ်ကတိၤဒိအံၤမ့ၢ်တၢ်လၢအကမၣ်ဝဲလီၤ. တကးဒံးဘၣ် ယ့ၣ်ၡူးနၢ်ဟူဘၣ်ဝဲ စီၤယိၤသးလၢအမ့ၢ်ပှၤစုသ့ဖိလၢ အဖှီၣ်အယာ်တဂၤအံၤ သိၣ်လိအီၤလၢ ယဟိဝၤယွၤ “အတၢ်စံၣ်ညီၣ်တီ ဒီးတၢ်တီတၢ်လိၤ” အဂ့ၢ် ဂ့ၤဂ့ၤဘၣ်ဘၣ်အဘျီတဖၣ်အဘျီလီၤ.၃၀. စီၤယိၤသးပာ်ဖျါထီၣ်ဝဲ တၢ်ဒိဂ့ၤတဲာ်ဘၣ်လၢဟံၣ်ခိၣ်တဖၣ်အဂီၢ်ဒ်လဲၣ်.၃၀ တၢ်အုၣ်အသးလၢ စီၤယိၤသးအံးထွဲကွၢ်ထွဲဝဲ ယ့ၣ်ၡူးလၢနီၢ်ခိတခီန့ၣ် အိၣ်ဝဲစ့ၢ်ကီးလီၤ. ဖဲယ့ၣ်ၡူးအနီၢ်ဆံးအခါ စီၤယိၤသးကဟုကယာ်အီၤဂ့ၤဂ့ၤအဃိ အဝဲအိၣ်ဒီးတၢ်အိၣ်ဆူၣ်အိၣ်ချ့လၢအဂ့ၤလီၤ. တကးဒံးဘၣ် ဒ်သိးယ့ၣ်ၡူးမၤဝဲ ပှၤစုသ့အတၢ်မၤကသ့ဂ့ၤဂ့ၤအဂီၢ် စီၤယိၤသးသိၣ်လိအီၤ လီၤတံၢ်လီၤဆဲးလီၤ. ပထံၣ်ဘၣ်လၢ ပှၤသ့ၣ်ညါယ့ၣ်ၡူးလၢ ပှၤစုသ့အဖိခွါတကးဒံးဘၣ် ပှၤသ့ၣ်ညါစ့ၢ်ကီးအီၤလၢ “ပှၤစုသ့” ဖိတဂၤလီၤ. (မၢ်ကူး ၆:၃) လၢတၢ်န့ၣ်အဃိ ပသ့ၣ်ညါဘၣ်လၢ စီၤယိၤသးအတၢ်သိၣ်လိနဲၣ်လိန့ၣ် ကဲထီၣ်လိၣ်ထီၣ်ဝဲလီၤ. ဟံၣ်ခိၣ်တဖၣ်န့ၣ် ကွၢ်လိမၤဒိးဝဲစီၤယိၤသးသ့ခီဖျိလၢ သိၣ်လိနဲၣ်လိဝဲအဖိတဖၣ် ဒ်သိးအဝဲသ့ၣ်ဆၢထၢၣ်လၢ အနီၢ်ကစၢ်အခီၣ်ဒၣ်ဝဲကသ့အဂီၢ်လီၤ.၃၁. (က)တၢ်အုၣ်အသးပာ်ဖျါထီၣ်ဝဲလၢ စီၤယိၤသးသံလၢ ဆၢကတီၢ်ဖဲလဲၣ်. (ကွၢ်တၢ်လွံၢ်နၢၣ်တက့ၢ်.) (ခ)စီၤယိၤသးပာ်လီၤတဲာ်တ့ၢ် တၢ်ဒိဂ့ၤတဲာ်ဘၣ်လၢပဂီၢ်ဒ်လဲၣ်.၃၁ ဖဲယ့ၣ်ၡူးအသးအိၣ်အနံၣ် ၃၀ အခါ လံာ်စီဆှံတပာ်ဖျါထီၣ်ဝဲ စီၤယိၤသးအဂ့ၢ်လၢၤဘၣ်. ဒီးတၢ်အုၣ်အသးပာ်ဖျါထီၣ်ဝဲလၢ ဖဲယ့ၣ်ၡူးစးထီၣ်စံၣ်တဲၤတဲလီၤတၢ်အခါ နီၢ်မၤရံကဲထီၣ်ဝဲမုၣ်ကမဲလံ. ဘၣ်ဆၣ် စီၤယိၤသးပာ်လီၤတဲာ်တ့ၢ်ဝဲ တၢ်အဒိအတဲာ်လၢအဂ့ၤန့ၣ်လီၤ. အဝဲဒီသဒၢ ဒီးလုၢ်အီၣ်လုၢ်အီဝဲအဟံၣ်ဖိဃီဖိ တကးဒံးဘၣ် ဂုာ်ကျဲးစၢးမၤစၢၤအဝဲသ့ၣ် တုၤလၢအသံတစုလီၤ. ပၢ်မ့ၢ်ဂ့ၤ, ဟံၣ်ခိၣ်မ့ၢ်ဂ့ၤ, ခရံာ်ဖိကိးဂၤဒဲး ကြၢးကွၢ်လိမၤဒိးဝဲ စီၤယိၤသးအဒိအတဲာ်လၢအဂ့ၤန့ၣ်လီၤ.စီၤယိၤသးသံဝဲလၢ ဆၢကတီၢ်ဖဲလဲၣ်ဖဲယ့ၣ်ၡူးအသးအိၣ် ၁၂ နံၣ်အခါပသ့ၣ်ညါဘၣ်လၢ စီၤယိၤသးအိၣ်မူဒံးဝဲလီၤ. ပှၤယူဒၤဖိအါတက့ၢ်န့ၣ် ဖဲအသးအိၣ် ၁၂ နံၣ်အခါစးထီၣ်မၤလိဝဲ အပၢ်အတၢ်မၤဒီး ဖဲအဝဲသ့ၣ်အိၣ် ၁၅ နံၣ်အခါစးထီၣ်မၤလိသ့ထီၣ်အသးလၢ ပှၤတဂၤဂၤအစုပူၤလီၤ. ဖျါလၢစီၤယိၤသးသိၣ်လိဝဲ ယ့ၣ်ၡူးလၢပှၤစုသ့အတၢ်မၤဂ့ၤဂ့ၤ ဝံၤအလီၢ်ခံမး သံဝဲလီၤ. ဖဲယ့ၣ်ၡူးအသးနံၣ်အိၣ်ဝဲ ၃၀ ဃၣ်ဃၣ်ဒီးစးထီၣ်စံၣ်တဲၤတဲလီၤတၢ်အခါ မ့ၢ်စီၤယိၤသးအိၣ်မူဝဲဒံးဧါ. လီၤဂာ်လၢတအိၣ်မူဝဲလၢၤဘၣ်. ဘၣ်မနုၤအဃိလဲၣ်. ဖဲန့ၣ်အဆၢကတီၢ် လံာ်စီဆှံပာ်ဖျါထီၣ်ဝဲ ယ့ၣ်ၡူးအမိၢ်ဒီး အဒီပုၢ်ဝဲၢ်မုၣ်ဒီပုၢ်ဝဲၢ်ခွါတဖၣ်အဂ့ၢ်ဘၣ်ဆၣ် တပာ်ဖျါထီၣ်ဝဲ စီၤယိၤသးအဂ့ၢ်လၢၤဘၣ်. ဒီးပှၤတကိးစ့ၢ်ကီးယ့ၣ်ၡူးလၢ စီၤယိၤသးအဖိခွါဘၣ်, ပှၤကိးအီၤလၢ “နီၢ်မၤရံအဖိခွါ” လီၤ. (မၢ်ကူး ၆:၃) တကးဒံးဘၣ် ဖဲနီၢ်မၤရံ ဆၢတဲာ်တၢ် ဒီးမၤတၢ်တမံၤဂ့ၤတမံၤဂ့ၤအဆၢကတီၢ်န့ၣ် လံာ်စီဆှံတပာ်ဖျါထီၣ်ဝဲလၢ အဝဲတၢၣ်ပီၣ်တၢၣ်ပီဆိဒီးအဝၤဘၣ်. ဖဲန့ၣ်အဆၢကတီၢ် နီၢ်မၤရံ မ့တမ့ၢ် ပှၤမုၣ်ကမဲန့ၣ် အဝဲတမၤဝဲဒ်န့ၣ်ဘၣ်. ဒီးဖဲယ့ၣ်ၡူးဘူးကသံအခါ အဝဲအးလီၤဝဲအမိၢ်လၢ တၢ်မၢဖိယိၤဟၣ်အစုပူၤ ဒ်သိးကအံးထွဲကွၢ်ထွဲအီၤအဂီၢ်လီၤ. (ယိၤဟၣ် ၂:၁-၅) စီၤယိၤသးမ့ၢ်အိၣ်မူဒံးဝဲန့ၣ် ယ့ၣ်ၡူးတမၤဝဲဒ်န့ၣ်ဘၣ်. (ယိၤဟၣ် ၁၉:၂၆, ၂၇) ခီဖျိလၢတၢ်ဂ့ၢ်သ့ၣ်တဖၣ်အံၤအဃိ ဖျါလၢစီၤယိၤသးသံဝဲ တချုးဖဲယ့ၣ်ၡူးအသးအိၣ် အနံၣ် ၃၀ အခါန့ၣ်လီၤ. ဘၣ်ဆၣ် ဒ်ယ့ၣ်ၡူးမ့ၢ်ဖိဝဲၢ်ကိအသိး ဖဲစီၤယိၤသးသံဝံၤအလီၢ်ခံ အဝဲကဆဲးမၤဝဲပှၤစုသ့အတၢ်မၤ ဒီးလုၢ်အီၣ်လုၢ်အီဝဲ အဟံၣ်ဖိဃီဖိတုၤလၢ အဘျၢထံတစုန့ၣ်လီၤ.၁. နီၢ်မၢ်သၤအသးကမၤအသးဒ်လဲၣ်, ဒီးဘၣ်မနုၤအဃိလဲၣ်.တၢ်လၢနီၢ်မၢ်သၤထံၣ်ဘၣ်ဝဲလၢ နံၤအဝဲန့ၣ်န့ၣ် အိၣ်ထီဃာ်လၢအမဲာ်ချံပူၤလီၤ. ထီဘိန့ၣ်အဝဲသ့ၣ်နီၣ်ဘၣ်က့ၤ တၢ်ဆၢကတီၢ်ဖဲ ပှၤကးတံာ်ဃာ်အဒီပုၢ်ဝဲၢ်ခွါလၢ အအဲၣ်ဘၣ်ဝဲဒိၣ်မးအသွၣ်ခိၣ်လၢ လၢၢ်န့ၣ်လီၤ. အဝဲသူၣ်အုးသးအုးဒီး အသးဃၢဝဲဒ်လၢၢ်အသိးလီၤ. အဒီပုၢ်ဝဲၢ်ခွါသံဝဲလံ, ဘၣ်ဆၣ်အဝဲတူၢ်လိာ်ဝဲတသ့ဘၣ်. ဒီးဖဲအပူၤကွံာ်လွံၢ်သီတုၤခဲအံၤ တၢ်ခဲလၢာ်လဲၤအသးဘံဘူဝဲသပှၢ်ကတၢၢ် ခီဖျိလၢအဟံၣ်ပူၤပှဲၤဒီး တၢ်ဟီၣ်တၢ်ယၢၤဒီး ပှၤတမှံၤတပျီၤ ဟဲအိၣ်သကိးအီၤ တဂၤဘၣ်တဂၤအဃိန့ၣ်လီၤ.၂,၃. (က)ဖဲနီၢ်မၢ်သၤထံၣ်ဘၣ်ယ့ၣ်ၡူးအခါ အသးကမၤအသးဒ်လဲၣ်. (ခ)နီၢ်မၢ်သၤအတၢ်ကတိၤလၢ အရ့ဒိၣ်တခါန့ၣ် ပာ်ဖျါထီၣ်လၢအဝဲမ့ၢ် ပှၤဒ်လဲၣ်တဂၤလဲၣ်.၂ ခဲအံၤန့ၣ် ပှၤလၢအဆၢထၢၣ်လၢ နီၢ်မၢ်သၤအမဲာ်ညါန့ၣ် မ့ၢ်ပှၤလၢအရ့ဒိၣ်ကတၢၢ်လၢ စီၤလါစရူးအဂီၢ်လီၤ. ဒီးလၢဟီၣ်ခိၣ်ဒီဘ့ၣ် ပှၤလၢအမၤဘျါက့ၤဝဲနီၢ်မၢ်သၤအဒီပုၢ်ဝဲၢ်ခွါသ့ဝဲန့ၣ် အိၣ်ထဲယ့ၣ်ၡူးတဂၤဧိၤ, ဘၣ်ဆၣ်အဝဲတဟဲမၤဘျါအီၤဘၣ်. လၢတၢ်န့ၣ်အဃိ ဖဲနီၢ်မၢ်သၤထံၣ်ဘၣ်ဝဲ ယ့ၣ်ၡူးတဘျီအံၤန့ၣ် အသးကဘၣ်ဒိဝဲ သတူၢ်ကလာ်လီၤ. ဒ်လဲၣ်ဂ့ၤဒ်လဲၣ်ဂ့ၤ ဖဲနီၢ်မၢ်သၤတဲသကိးတၢ်ဒီး ယ့ၣ်ၡူးလၢတၢ်ဆၢကတီၢ်ဖုၣ်ကိာ်ဖိ လၢဝ့ၢ်ဘ့ၤသနံအချၢန့ၣ် အဝဲကဒိးန့ၢ်ဘၣ် တၢ်သူၣ်မံသးမုာ်တစဲးဖိလီၤ. မ့ၢ်လၢအဝဲပလၢၢ်ဘၣ်ဝဲ ယ့ၣ်ၡူးအတၢ်သးကညီၤ ဒီးထံၣ်ဘၣ်ဝဲ ယ့ၣ်ၡူအမဲာ်ချံအိၣ်ပှဲၤဒီး တၢ်ဒိသူၣ်ဒိသးလၢအဖီခိၣ်အဃိလီၤ. ယ့ၣ်ၡူးသံကွၢ်အီၤ တၢ်သံကွၢ်တဖၣ်လၢ အကဲထီၣ်တၢ်မၤစၢၤ ဒ်သိးအဝဲကသးစၢၢ်ဆၢဝဲ အတၢ်နာ် ဒီးအတၢ်မုၢ်လၢ်လၢ ပှၤသံကဂဲၤဆၢထၢၣ်သမူထီၣ်က့ၤန့ၣ်လီၤ. ဖဲအဝဲသ့ၣ်ကတိၤသကိးတၢ်အခါ နီၢ်မၢ်သၤတဲဝဲ တၢ်ကတိၤအရ့ဒိၣ်တခါလီၤ. အဝဲစံးဝဲလၢ “ယနာ်လၢနမ့ၢ် ပှၤဟဲလီၤဆူဟီၣ်ခိၣ်ချၢ, ယွၤအဖိခွါ, ခရံာ်န့ၣ်လီၤ.”—ယိၤဟၣ် ၁၁:၂၇.၃ နီၢ်မၢ်သၤမ့ၢ်ပိာ်မုၣ်လၢ အအိၣ်ဒီးတၢ်နာ်လၢ အဂၢၢ်အကျၢၤတဂၤလီၤ. လံာ်စီဆှံကွဲးဖျါထီၣ်ဝဲ နီၢ်မၢ်သၤအဂ့ၢ်ထဲတစဲးဖိလီၤ. ဘၣ်ဆၣ် ဒ်သိးပတၢ်နာ်ကဂၢၢ်ကျၢၤထီၣ်အဂီၢ် ပဒိးန့ၢ်ဘၣ်တၢ်မၤလိလၢအအိၣ် သ့ဝဲလီၤ. ဒ်သိးပကသ့ၣ်ညါတၢ်ဂ့ၢ်အံၤအဂီၢ် ပကကွၢ်လံာ်စီဆှံအတၢ်ကွဲးနီၣ် အဆိကတၢၢ်တခါလၢ ဘၣ်ဃးဒီးနီၢ်မၢ်သၤအဂ့ၢ်န့ၣ်လီၤ.၄. ဘၣ်မနုၤအဃိ နီၢ်မၢ်သၤအဟံၣ်ဖိဃီဖိန့ၣ် လီၤဆီဝဲဒီးဟံၣ်ဖိဃီဖိလၢအဂၤတဖၣ်လဲၣ်, ဒီးအဝဲသ့ၣ်အတၢ်ရ့လိာ်သးဒီးယ့ၣ်ၡူးန့ၣ် အိၣ်ဝဲဒ်လဲၣ်.၄ လၢအပူၤကွံာ်တယံာ်ဒံးဘၣ်န့ၣ် စီၤလါစရူးအတၢ်အိၣ်ဆူၣ်အိၣ်ချ့ဂ့ၤဝဲလီၤ. ဒီးအဟံၣ်အိၣ်ဝဲလၢ ဝ့ၢ်ဘ့ၤသနံအပူၤလီၤ. စီၤလါစရူး, နီၢ်မၢ်သၤဒီး နီၢ်မၤရံမ့ၢ်ဒီပုၢ်ဝဲၢ်လီၤ. အဝဲသ့ၣ်ဒိၣ်တုာ်ခိၣ်ပှဲၤဘၣ်ဆၣ် အိၣ်ဝဲလၢဟံၣ်တဖျၢၣ်ဃီအပူၤအဃိ မ့ၢ်ဟံၣ်ဖိဃီဖိလၢ အလီၤဆီတဒူၣ်လီၤ. ပှၤဃုသ့ၣ်ညါတၢ်တနီၤစံးဝဲလၢ နီၢ်မၢ်သၤကမ့ၢ်ဖိဝဲၢ်ကိလၢ အဒီပုၢ်ဝဲၢ်အကျါလီၤ. မ့ၢ်လၢအဝဲတူၢ်လိာ်ဒီး ကွၢ်ထွဲဝဲပှၤတမှံၤတကးဒံးဘၣ် တဘျီတခီၣ်န့ၣ် အမံၤဘၣ်တၢ်ပာ်ဖျါထီၣ်အီၤလၢ အဒီပုၢ်ဝဲၢ်တဖၣ်အမဲာ်ညါအဃိလီၤ. (ယိၤဟၣ် ၁၁:၅) မ့ၢ်အဝဲသ့ၣ်ဆီဟံၣ်ဆီဃီဧါ, တဆီဟံၣ်ဆီဃီဧါန့ၣ် ပတဲတဘၣ်ဘၣ်. ဘၣ်ဆၣ် ပသ့ၣ်ညါလၢအဝဲသ့ၣ်မ့ၢ် ယ့ၣ်ၡူးအတံၤသကိးဘူးဘူးတံၢ်တံၢ်လီၤ. ဖဲယ့ၣ်ၡူးဟးစံၣ်တဲၤတဲလီၤတၢ်လၢ ကီၢ်ယူဒၤအဆၢကတီၢ် အဝဲအိၣ်တမှံၤဝဲလၢ စီၤလါစရူးအဟံၣ်ပူၤအါဘျီလီၤ. ပှၤအါဂၤထီဒုၣ်ထီဒါယ့ၣ်ၡူးဒီး သူၣ်ဟ့သးဟ့အီၤ ဘၣ်ဆၣ်ဖဲအဝဲစံၣ်တဲၤတဲလီၤတၢ်ဝံၤ ဟဲက့ၤတုၤလၢစီၤလါစရူးအဟံၣ်အခါ အဝဲကသးခုဝဲဒိၣ်မးလီၤ. မ့ၢ်လၢအဝဲဒိးန့ၢ်ဘၣ်ဝဲ တၢ်ဟ့ၣ်ဂံၢ်ဟ့ၣ်ဘါဒီး တၢ်သူၣ်မံသးမုာ်အဃိလီၤ. ဒီးအခဲအံၤန့ၣ် ယ့ၣ်ၡူးခရံာ်ကလဲၤအိၣ်သကိးအဝဲသ့ၣ်လီၤ.၅,၆. (က)တဘျီညါအံၤ ဘၣ်မနုၤအဃိနီၢ်မၢ်သၤအတၢ်မၤအါဝဲလဲၣ်. (ခ)ဖဲယ့ၣ်ၡူးလဲၤဟးအိၣ်သကိးအဝဲသ့ၣ်အဆၢကတီၢ် နီၢ်မၤရံမၤဝဲဒ်လဲၣ်.၅ နီၢ်မၢ်သၤဖံးတၢ်မၤတၢ်လၢ ဟံၣ်ပူၤဃီပူၤ ဒီးတူၢ်လိာ်ပှၤတမှံၤအဃိ ထီဘိန့ၣ်အတၢ်မၤကအါဝဲဒီး အဝဲမ့ၢ်ပှၤလၢအမၤတၢ်မၤဆူၣ်ဆူၣ်တဂၤလီၤ. ဒီးတဘျီညါအံၤ ဖဲယ့ၣ်ၡူးကဟဲဟးအိၣ်သကိးအီၤအဆၢကတီၢ်န့ၣ် အဝဲအဲၣ်ဒိးကတဲာ်ကတီၤတၢ်အါမံၤလီၤ. နီၢ်မၢ်သၤကရဲၣ်လီၤကျဲၤလီၤဝဲ တၢ်အီၣ်တၢ်အီလီၤဆီ လၢယ့ၣ်ၡူးအဂီၢ်အါမးလီၤ. ဖဲန့ၣ်အဆၢကတီၢ် တၢ်တူၢ်လိာ်ပှၤတမှံၤန့ၣ် မ့ၢ်တၢ်လၢအရ့ဒိၣ်ဒိၣ်မးလီၤ. အဒိ ဖဲပှၤတမှံၤတဂၤ ဟဲတုၤဝဲအဆၢကတီၢ်န့ၣ် ပှၤနၢမူအီၤ, ဘ့ၣ်လီၤန့ၢ်အီၤအခီၣ်ဖံး, သ့န့ၢ်အီၤအခီၣ် ဒီးဖှူအခိၣ်လၢသိနၢမူလီၤ. (ဖး လူၤကၣ် ၇:၄၄-၄၇ တက့ၢ်.) ပှၤယူဒၤဖိတဖၣ်န့ၣ် အလုၢ်အလၢ်အိၣ်လၢ ကဘၣ်ကွၢ်ထွဲဝဲပှၤတမှံၤဂ့ၤဂ့ၤဘၣ်ဘၣ်, ကတဲာ်ကတီၤဝဲတၢ်လီၢ်တၢ်ကျဲဒ်သိး ပှၤတမှံၤကအိၣ်ဘှံးအိၣ်သါဘၣ်ဝဲဂ့ၤဂ့ၤအဂီၢ် တကးဒံးဘၣ်ကတဲာ်ကတီၤန့ၢ်ဝဲ တၢ်အီၣ်တၢ်အီလၢအဝံၣ်အဘဲတဖၣ်လီၤ.၆ ပှၤအါဂၤထံၣ်ဝဲလၢ နီၢ်မၤရံမ့ၢ်ပှၤလၢအသးဆူၣ်လၢ ကမၤလိတၢ်လီၤ. ဘၣ်ဆၣ်တချုးလၢ ယ့ၣ်ၡူးဟဲတုၤလၢအဝဲသ့ၣ်အဟံၣ်အခါန့ၣ် နီၢ်မၤရံကမၤစၢၤအဒီပုၢ်ဝဲၢ်မုၣ်လီၤသၢၣ်. အဃိ နီၢ်မၢ်သၤဒီးနီၢ်မၤရံခံဂၤလၢာ် အတၢ်မၤကအါဝဲလၢ ပှၤတမှံၤလီၤဆီတဂၤအံၤအဂီၢ်လီၤ. ဘၣ်ဆၣ်သနာ်က့ ဖဲယ့ၣ်ၡူးဟဲတုၤဝဲအခါ နီၢ်မၤရံပာ်ကတီၢ်ကွံာ်ဝဲ ဟံၣ်ဃီအတၢ်ဖံးတၢ်မၤလီၤ. ယ့ၣ်ၡူးအဲၣ်ဒိးဟံးန့ၢ်တၢ်ဆၢကတီၢ် လၢကသိၣ်လိဝဲ ပှၤအိၣ်ဖဲန့ၣ်တဖၣ်လီၤတံၢ်လီၤဆဲးလီၤ. အဝဲတလီၤဂာ်ဒ်သိး တၢ်ဘူၣ်တၢ်ဘါခိၣ်နၢ်လၢစိၤဖဲန့ၣ်ဘၣ်. အဝဲပာ်ကဲဝဲပှၤပိာ်မုၣ်ဒီး သိၣ်လိအဝဲသ့ၣ်လၢ ယွၤအဘီအမုၢ်တၢ်သးခုကစီၣ်လၢ တၢ်သူၣ်အိၣ်သးအိၣ်အပူၤလီၤ. နီၢ်မၤရံတအဲၣ်ဒိးတူၢ်ၡူကွံာ်ဝဲ တၢ်ခွဲးတၢ်ယာ်အံၤအဃိ ဆ့ၣ်နီၤဝဲလၢယ့ၣ်ၡူးအခီၣ်ထံးဒီး ဒိကနၣ်ဝဲယ့ၣ်ၡူးအတၢ်ကတိၤကိးဖျၢၣ်ဒဲးလီၤ.၇,၈. ဘၣ်မနုၤအဃိ နီၢ်မၢ်သၤအသးအ့န့ထီၣ်ဝဲလဲၣ်, ဒီးလၢခံကတၢၢ်န့ၣ် အတၢ်သးအ့န့ဟဲဖျိးထီၣ်ဒ်လဲၣ်.၇ နီၢ်မၢ်သၤအမဲာ်ကကိၢ်နါကကိၢ်ဝဲထဲလဲၣ်န့ၣ် ဆိကမိၣ်ကွၢ်တက့ၢ်. အဝဲကဘၣ်ဖီအီၣ်တ့ၤအီၣ်တၢ်လၢ အဝဲသ့ၣ်အဂီၢ်အါမး, ဒီးမၤလၢပှဲၤမူဒါလၢ ပှၤတမှံၤသ့ၣ်တဖၣ်အံၤအဂီၢ်အဃိ အသူၣ်ကိၢ်သးဂီၤဒီး အသးဘၣ်တံာ်တာ်ဒံးယံာ်ဒံးအါထီၣ်ဝဲလီၤ. ဖဲအတၢ်မၤဘံဘူဒီး ဘၣ်မၤတၢ်လၢအံၤတထံၣ်ထံၣ် လၢန့ၣ်တထံၣ်ထံၣ်အဆၢကတီၢ် အဝဲကထံၣ်ဘၣ်အဒီပုၢ်ဝဲၢ်မုၣ်နီၢ်မၤရံ ဆ့ၣ်နီၤအိၣ်ဃိကဒိအဃိ မ့ၢ်နီၢ်မၢ်သၤအမဲာ်ကထီၣ်ဂီၤဝဲဧါ, မ့ၢ်အဝဲကသါသဖှိထီၣ်ဝဲဧါ, မ့ၢ်အမဲာ်သၣ်ကအုၣ်ပိးဧါ. နီၢ်မၢ်သၤမ့ၢ်မၤဝဲဒ်န့ၣ်န့ၣ် တမ့ၢ်တၢ်လၢအလီၤကမၢကမၣ်ဘၣ်. တၢ်မၤတဖၣ်အံၤ အဝဲမ့ၢ်ဘၣ်မၤဝဲထဲတဂၤန့ၣ် ကဝံၤဝဲဒ်လဲၣ်.၈ လၢခံကတၢၢ်န့ၣ် နီၢ်မၢ်သၤကီၤအသးတန့ၢ်လၢၤဘၣ်, ဒီးအတၢ်သးအ့န့ဟဲဖျိးထီၣ်ဝဲသတူၢ်ကလာ်လီၤ. ဖဲယ့ၣ်ၡူးကတိၤသကိးတၢ်အဆၢကတီၢ် အဝဲဝၣ်လီၤတဲဝဲလၢ “ကစၢ်ဧၢ, ယမၤတၢ်တဂၤဃီဒီး ယဒီပုၢ်ဝဲၢ်မုၣ်အိၣ်ဒၣ်အတၢ်န့ၣ်, နတပာ်ဘၣ်လၢ တၢ်နီတမံၤဘၣ်ဧါ. မၤသးဒ်န့ၣ်ဒီး ဒ်သိးအကမၤစၢၤယၤဒီး, စံးဘၣ်အီၤတက့ၢ်.” (လူၤကၣ် ၁၀:၄၀) ပထံၣ်ဘၣ်လၢ အဝဲမၢယ့ၣ်ၡူးသိၣ်နီၢ်မၤရံ ဒ်သိးအကက့ၤမၤစၢၤအီၤအဂီၢ်လီၤ. နီၢ်မၢ်သၤအတၢ်ကတိၤအံၤဒု ဆူၣ်တစဲးလံဧါသၢၣ်.၉,၁၀. (က)ယ့ၣ်ၡူးစံးဆၢက့ၤ နီၢ်မၢ်သၤဒ်လဲၣ်. (ခ)ယ့ၣ်ၡူးတကွၢ်ကပာ်ကွံာ်ဝဲ နီၢ်မၢ်သၤအတၢ်ဂုာ်ကျဲးစၢးန့ၣ် ပသ့ၣ်ညါဘၣ်ဒ်လဲၣ်.၉ နီၢ်မၢ်သၤကကမၢကမၣ်ဝဲလၢ ယ့ၣ်ၡူးအတၢ်ကတိၤအဃိလီၤ. ယ့ၣ်ၡူးစံးဆၢအီၤ ကပုာ်လုးဖိလၢ “နီၢ်မၢ်သၤဧၢ, နီၢ်မၢ်သၤဧၢ, နဲဒၣ်အံၤ, နဘၣ်ယိၣ်တၢ်ဒီး နသးကိၢ်တၢ်လၢ တၢ်အါမံၤအဃိလီၤ. ဘၣ်ဆၣ်ဒီး တၢ်လၢပှၤကြၢးန့ၢ်ဘၣ်ဝဲန့ၣ်, အိၣ်တမံၤလီၤ. ဒီးနီၢ်မၤရံဃုထၢလံ တၢ်အဂ့ၤတမံၤန့ၣ်, လၢပှၤတဟံးထီၣ်ကွံာ်ဘၣ်လၢအီၤ နီတဂၤဘၣ်.” (လူၤကၣ် ၁၀:၄၁, ၄၂) မ့ၢ်ယ့ၣ်ၡူးအဲၣ်ဒိးတဲဝဲ တၢ်မနုၤလဲၣ်. မ့ၢ်အဝဲအဲၣ်ဒိးတဲဝဲလၢ နီၢ်မၢ်သၤန့ၣ်ပာ်ဒိၣ်တၢ်လၢ နီၢ်ခိတခီအါန့ၢ်ဒံးကစၢ်ယွၤဧါ. မ့ၢ်အဝဲကွၢ်ကပာ်ကွံာ်ဝဲ နီၢ်မၢ်သၤအတၢ်ဂုာ်ကျဲးစၢး လၢကကတဲာ်ကတီၤန့ၢ်အီၤ တၢ်အီၣ်လၢအဝံၣ်အဘဲန့ၣ်ဧါ.နီၢ်မၢ်သၤ ‘ဘၣ်ယိၣ်တၢ်ဒီး သးကိၢ်တၢ်လၢ တၢ်အါမံၤအဃိ’ လီၤ. ဘၣ်ဆၣ်အဝဲတူၢ်လိာ်ဝဲ ယ့ၣ်ၡူးအတၢ်သိၣ်က့ၤသီက့ၤလၢ တၢ်ဆီၣ်လီၤသးအပူၤ၁၀ တမ့ၢ်ဘၣ်. ယ့ၣ်ၡူးသ့ၣ်ညါဝဲလၢ နီၢ်မၢ်သၤမ့ၢ်ပှၤလၢအသူၣ်ဂ့ၤသးဝါဒီး အိၣ်ဒီးတၢ်အဲၣ်တၢ်ကွံလီၤ. တၢ်တူၢ်လိာ်တမှံၤလၢ တၢ်အီၣ်တၢ်အီအါအါဂီၢ်ဂီၢ်န့ၣ် ယ့ၣ်ၡူးတထံၣ်ဝဲလၢ အမ့ၢ်တၢ်လၢအကမၣ်ဘၣ်. လၢအပူၤကွံာ်တယံာ်ဒံးဘၣ် ဖဲစီၤမးသဲမၤဝဲ “တၢ်အီၣ်အမူးဖးဒိၣ်” အခါယ့ၣ်ၡူးလဲၤဝဲစ့ၢ်ကီးလီၤ. (လူၤကၣ် ၅:၂၉, ခ့ခါစှီၤကျိာ်) လၢတၢ်န့ၣ်အဃိ ပသ့ၣ်ညါဘၣ်လၢယ့ၣ်ၡူး အတၢ်ကတိၤန့ၣ် တအဲၣ်ဒိးတဲဝဲတၢ်အီၣ်အဂ့ၢ်ဘၣ်. အဲၣ်ဒိးတဲဝဲ ဘၣ်ဃးဒီးတၢ်လၢနီၢ်မၢ်သၤ ပာ်ဆိဝဲန့ၣ်လီၤ. နီၢ်မၢ်သၤအသးစၢၢ်ဆၢဝဲလၢ ကဖီအီၣ်တ့ၤအီၣ်တၢ်ဝံၣ်ဝံၣ်ဘဲဘဲ ဒီးသးပ့ၤနီၣ်ဝဲ တၢ်လၢအရ့ဒိၣ်န့ၣ်လီၤ. တၢ်လၢအဝဲသးပ့ၤနီၣ်ဝဲန့ၣ် မ့ၢ်တၢ်မနုၤလဲၣ်.နီၢ်မၢ်သၤ အတၢ်ဂုာ်ကျဲးစၢး တူၢ်လိာ်ပှၤတမှံၤန့ၣ် ယ့ၣ်ၡူးတကွၢ်ကပာ်ကွံာ်ဝဲဘၣ်. ဒီးအဝဲသ့ၣ်ညါဝဲလၢ နီၢ်မၢ်သၤမ့ၢ်ပှၤလၢအသူၣ်ဂ့ၤသးဝါဒီး အိၣ်ဒီး တၢ်အဲၣ်တၢ်ကွံလီၤ၁၁,၁၂. ယ့ၣ်ၡူးသိၣ်ဝဲနီၢ်မၢ်သၤလၢ တၢ်အဲၣ်တၢ်ကွံအပူၤဒ်လဲၣ်.၁၁ ယ့ၣ်ၡူးလၢအမ့ၢ် ယဟိဝၤယွၤအဖိခွါန့ၣ် ဟဲဆူနီၢ်မၢ်သၤအဟံၣ် ဒ်သိးကသိၣ်လိ တၢ်မ့ၢ်တၢ်တီအဂီၢ်လီၤ. နီၢ်မၢ်သၤအတၢ်ကတဲာ်ကတီၤတဖၣ်မ့ၢ်ဂ့ၤ, တၢ်အီၣ်တၢ်အီလၢအဝံၣ်အဘဲမ့ၢ်ဂ့ၤ, တၢ်အဂုၤအဂၤတဖၣ်မ့ၢ်ဂ့ၤ အရ့တဒိၣ်ထဲသိးဒီး တၢ်လၢယ့ၣ်ၡူးအဲၣ်ဒိးသိၣ်လိဝဲတဖၣ်ဘၣ်. မ့ၢ်လၢနီၢ်မၢ်သၤတူၢ်ၡူကွံာ်တၢ်ခွဲးတၢ်ယာ်လၢ ကမၤဂၢၢ်ကျၢၤထီၣ်အတၢ်စူၢ်တၢ်နာ်အဃိ ယ့ၣ်ၡူးကသးအုးဝဲလီၤ. ဘၣ်ဆၣ်အဝဲပျဲဝဲလၢ နီၢ်မၢ်သၤကဃုထၢတၢ်လၢ အနီၢ်ကစၢ်ဒၣ်ဝဲလီၤ.* ဘၣ်ဆၣ်နီၢ်မၢ်သၤ ကမၢဆူၣ်စ့ၢ်ကီးဝဲနီၢ်မၤရံ ဒ်သိးအဝဲကတူၢ်ၡူကွံာ်ဝဲအတၢ်ခွဲးတၢ်ယာ်လၢ ကမၤလိတၢ်လၢယ့ၣ်ၡူးအအိၣ်န့ၣ် တကြၢးဝဲဘၣ်ဝဲဘၣ်.၁၂ ယ့ၣ်ၡူးသိၣ်ဝဲနီၢ်မၢ်သၤ လၢတၢ်အဲၣ်တၢ်ကွံအပူၤ ဒီးကိးထီၣ်အမံၤလၢ အကလုၢ်ကဖီလီဖိ ဒ်သိးနီၢ်မၢ်သၤအသးကခုၣ်လီၤအဂီၢ်လီၤ. ဒီးအဝဲစံးဘၣ်နီၢ်မၢ်သၤလၢ တလိၣ်လၢ “နဘၣ်ယိၣ်တၢ်ဒီး နသးကိၢ်တၢ်လၢ တၢ်အါမံၤအဃိ” ဘၣ်. လီၤဆီဒၣ်တၢ် ဖဲယ့ၣ်ၡူးသိၣ်လိလံာ်စီဆှံတၢ်မ့ၢ်တၢ်တီအဆၢကတီၢ် အဝဲမ့ၢ်ကတဲာ်ကတီၤဝဲ တၢ်အီၣ်တၢ်အီထဲတမံၤခံမံၤန့ၣ် လၢပှဲၤလံ. နီၢ်မၤရံဆၢတဲာ်အသးလၢ ကမၤလိတၢ်လၢယ့ၣ်ၡူးအအိၣ်လီၤ. ဒီးလ့ၤတက့ၤ ယ့ၣ်ၡူးတထုးထီၣ်ကွံာ် “တၢ်အဂ့ၤတမံၤ” အံၤလၢနီၢ်မၤရံအအိၣ်ဘၣ်.၁၃. ဖဲယ့ၣ်ၡူးစံးဆၢက့ၤနီၢ်မၢ်သၤအခါန့ၣ် ပဒိးန့ၢ်ဘၣ်တၢ်မၤလိဒ်လဲၣ်.၁၃ ခရံာ်ဖိလၢ မုၢ်မဆါတနံၤအံၤန့ၣ် ဟံးန့ၢ်တၢ်မၤလိလၢ နီၢ်မၢ်သၤအအိၣ်သ့ဝဲလီၤ. လၢတၢ်န့ၣ်အဃိ ပတဘၣ်ပာ်ဒိၣ် တၢ်အဂုၤအဂၤတမံၤမံၤ အါန့ၢ်ဒံး “နီၢ်သးအတၢ်လိၣ်ဘၣ်” တဂ့ၤ. (မး.၅:၃, nwt) ပအဲၣ်ဒိးကွၢ်လိမၤဒိး နီၢ်မၢ်သၤအတၢ်သးအိၣ်ဟ့ၣ်တၢ် ဒီးအတၢ်ဂုာ်ကျဲးစၢးမၤတၢ်န့ၣ်လီၤ. ဘၣ်ဆၣ် ပတအဲၣ်ဒိး ‘ဘၣ်ယိၣ်တၢ်ဒီး သးကိၢ်တၢ်’ အါတလၢ ဘၣ်ဃးဒီးတၢ်တူၢ်လိာ်တမှံၤတပျီတုၤဒၣ်လဲာ် ပသးပ့ၤနီၣ်တၢ်လၢအရ့ဒိၣ်ကတၢၢ်တဖၣ်ဘၣ်. (ဖး ရိမ့ၤ ၁:၁၁, ၁၂ တက့ၢ်.) ဖဲပရ့လိာ်ပသးဒီးဒီပုၢ်ဝဲၢ်တဖၣ်အခါ ပအီၣ်ဘၣ်အီဘၣ်ဝံၣ်ဝံၣ်ဘဲဘဲမ့ၢ်ဂ့ၤ, ပဒုးအီၣ်ဒုးအီအဝဲသ့ၣ်လၢ တၢ်အီၣ်အဝံၣ်အဘဲမ့ၢ်ဂ့ၤ တမ့ၢ်တၢ်လၢအရ့ဒိၣ်ကတၢၢ်ဘၣ်. တၢ်လၢအရ့ဒိၣ်ကတၢၢ်န့ၣ် မ့ၢ်ဝဲဒၣ်လၢ ပကဟ့ၣ်ဂံၢ်ဟ့ၣ်ဘါလိာ်ပသးတဂၤဒီးတဂၤ လၢနီၢ်သးတခီလီၤ.၁၄. နီၢ်မၢ်သၤပာ်လီၤဒိဂ့ၤတဲာ်ဘၣ်ဒီး တူၢ်လိာ်ယ့ၣ်ၡူးအတၢ်သိၣ်က့ၤသီက့ၤန့ၣ် ပသ့ၣ်ညါဘၣ်ဒ်လဲၣ်.၁၄ မ့ၢ်နီၢ်မၢ်သၤတူၢ်လိာ်ဝဲ ယ့ၣ်ၡူးအတၢ်သိၣ်က့ၤသီက့ၤဧါ. ဖဲယ့ၣ်ၡူးသိၣ်ဝဲနီၢ်မၢ်သၤ ပူၤကွံာ်အလါတဖၣ်အလါဝံၤအလီၢ်ခံ တၢ်မၢဖိယိၤဟၣ်တဲဝဲလၢ “ယ့ၣ်ၡူးအဲၣ်နီၢ်မၢ်သၤ ဒီးအဒီပုၢ်ဝဲၢ်မုၣ်, ဒီးစီၤလါစရူးလီၤ.” (ယိၤဟၣ် ၁၁:၅) လၢတၢ်န့ၣ်အဃိ ပသ့ၣ်ညါဘၣ်လၢနီၢ်မၢ်သၤ တပာ်တၢ်ကမၣ်လၢယ့ၣ်ၡူးအလိၤ ဒီးတဟးကဒူးကဒ့ၣ်အဂ့ၢ်လၢ ပှၤဂၤအမဲာ်ညါဘၣ်. ယ့ၣ်ၡူးသိၣ်ဝဲနီၢ်မၢ်သၤလၢ တၢ်အဲၣ်တၢ်ကွံအပူၤ ဒီးနီၢ်မၢ်သၤတူၢ်လိာ်ဝဲလၢ အသးဒီဖျၢၣ်လီၤ. နီၢ်မၢ်သၤပာ်လီၤတ့ၢ်ဒိဂ့ၤတဲာ်ဘၣ်လၢပဂီၢ်လီၤ. မ့ၢ်လၢပဝဲခဲလၢာ် ပလိၣ်ဘၣ်တၢ်သိၣ်က့ၤသီက့ၤအဃိလီၤ.၁၅,၁၆. (က)ဖဲစီၤလါစရူးဆိးက့အခါ နီၢ်မၢ်သၤကမၤဝဲဒ်လဲၣ်. (ခ)ဘၣ်မနုၤအဃိ နီၢ်မၢ်သၤဒီးနီၢ်မၤရံ အတၢ်မုၢ်လၢ်ဟးဂီၤဝဲလဲၣ်.၁၅ ဖဲစီၤလါစရူးဆိးက့အခါ နီၢ်မၢ်သၤကဂုာ်ကျဲးစၢး အံးထွဲကွၢ်ထွဲအီၤလၢ အဂ့ၤကတၢၢ်လီၤ. ဒီးအဝဲကမၤဝဲတၢ်ကိးမံၤဒဲး ဒ်သိးအဒီပုၢ်ဝဲၢ်ကအိၣ်ဆူၣ်ထီၣ်က့ၤအဂီၢ်လီၤ. ဘၣ်ဆၣ်သနာ်က့ စီၤလါစရူးအတၢ်ဆါန့ၣ် နးထီၣ်ဝဲရုၢ်ရုၢ်လီၤ. ဖဲစီၤလါစရူးဆိးက့အဆၢကတီၢ် နီၢ်မၢ်သၤဒီးနီၢ်မၤရံ ကအိၣ်လၢအကပၤကိးနၣ်ရံၣ်, ကိးဆၢကတီၢ်ဒဲးလီၤ. နီၢ်မၢ်သၤကကွၢ်ဝဲ အဒီပုၢ်ဝဲၢ်ခွါအမဲာ်လၢအလီၤကအိဒီး ကသ့ၣ်နီၣ်ဘၣ်က့ၤဝဲ တၢ်ဆၢကတီၢ်ဖဲ အဝဲသ့ၣ် သူၣ်ခုသးခုဒ်သိးသိးဒီး သူၣ်အုးသးအုးဝဲဒ်သိးသိးအခါန့ၣ်လီၤ.၁၆ နီၢ်မၢ်သၤဒီးနီၢ်မၤရံထံၣ်ဘၣ်ဝဲလၢ အဒီပုၢ်ဝဲၢ်အတၢ်ဆါနးထီၣ်တုၤဒၣ်လဲာ် အဝဲသ့ၣ်မၤစၢၤဝဲတသ့လၢၤဘၣ်. လၢတၢ်န့ၣ်အဃိအဝဲသ့ၣ် ဆှၢလီၤတၢ်ကစီၣ်ဆူယ့ၣ်ၡူးအအိၣ်လၢ “ကစၢ်ဧၢ, နတံၤသကိးလၢနအဲၣ်အီၤတဂၤ ဆိးက့ဝဲန့ၣ်လီၤ.” (ယိၤဟၣ် ၁၁:၁, ၃, ခ့ခါစှီၤကျိာ်) ဖဲန့ၣ်အဆၢကတီၢ် ယ့ၣ်ၡူးစံၣ်တဲၤတဲလီၤတၢ်လၢ တၢ်လီၢ်လၢအယံၤဒီးအဝဲသ့ၣ် ခံသီကျဲန့ၣ်လီၤ. အဝဲသ့ၣ်သ့ၣ်ညါဝဲလၢ ယ့ၣ်ၡူးအဲၣ်စီၤလါစရူးဒီး နာ်ဝဲလၢယ့ၣ်ၡူးကမၤစၢၤဝဲ အတံၤသကိးတဂၤအံၤလီၤ. ဘၣ်သ့ၣ်သ့ၣ်အဝဲသ့ၣ်ကကွၢ်လၢ်ဝဲ ယ့ၣ်ၡူးအကျဲလၢတၢ်သူၣ်ကိၢ်သးဂီၤအပူၤလီၤ. ဘၣ်ဆၣ် အခဲအံၤစီၤလါစရူးသံဝဲလံအဃိ အဝဲသ့ၣ်အတၢ်မုၢ်လၢ် ဟးဂီၤလၢာ်လံ.၁၇. ဘၣ်မနုၤအဃိ နီၢ်မၢ်သၤဆိကမိၣ်တၢ် တဘၣ်လၢၤဘၣ်လဲၣ်, ဒီးဖဲနီၢ်မၢ်သၤနၢ်ဟူဘၣ်ဝဲလၢ ယ့ၣ်ၡူးဟဲဘူးကတုၤလၢဝ့ၤဘ့ၤသနံအခါ အဝဲမၤဝဲတၢ်မနုၤလဲၣ်.၁၇ မ့ၢ်လၢစီၤလါစရူးသံဝဲအဃိ နီၢ်မၢ်သၤဒီးနီၢ်မၤရံကသးအုးဝဲဒိၣ်မးလီၤ. ဒီးအဝဲသ့ၣ်ကဘၣ်ရဲၣ်ကျဲၤတၢ်လၢ ပှၤကခူၣ်လီၤအီၤအဂီၢ် တကးဒံးဘၣ်အဝဲသ့ၣ်ကဘၣ်တူၢ်လိာ်ပှၤတမှံၤ လၢဝ့ၢ်ဘ့ၤသနံဒီး သဝီလၢအခိၣ်အဃၢၤန့ၣ်လီၤ. ဘၣ်ဆၣ်တုၤခဲအံၤ အဝဲသ့ၣ်တနၢ်ဟူယ့ၣ်ၡူးအကစီၣ်နီတမံၤဘၣ်. လၢတၢ်န့ၣ်အဃိ နီၢ်မၢ်သၤဆိကမိၣ်ဝဲတဘၣ်လၢၤဘၣ်. လၢခံကတၢၢ်န့ၣ် ဖဲစီၤလါစရူးသံဝံၤလွံၢ်သီဒီး နီၢ်မၢ်သၤနၢ်ဟူဘၣ်ဝဲတၢ်ကစီၣ်လၢ ယ့ၣ်ၡူးဟဲလၢဝ့ၢ်ဘ့ၤသနံဘူးကတုၤလံ. နီၢ်မၢ်သၤမ့ၢ်ပိာ်မုၣ်လၢ အဖျဲၣ်ဖျဲၣ်ဆှါဆှါတဂၤအဃိ ဖဲအဝဲသူၣ်အုးသးအုးအဆၢကတီၢ်ဒၣ်လဲာ် လဲၤဝဲဆူယ့ၣ်ၡူးအအိၣ် ချ့သဒံးဒီးတဲဘၣ်ဝဲနီၢ်မၤရံတချုးဘၣ်.—ဖး ယိၤဟၣ် ၁၁:၁၈-၂၀ တက့ၢ်.၁၈,၁၉. နီၢ်မၤသၤအိၣ်ဒီး တၢ်မုၢ်လၢ်ဒ်လဲၣ်, ဒီးအတၢ်နာ်န့ၣ် လီၤဆီဝဲဒီးပှၤစးဒူၤကဲတဖၣ်လၢကျဲဒ်လဲၣ်.၁၈ ဖဲနီၢ်မၢ်သၤထံၣ်လိာ်အသးဒီးယ့ၣ်ၡူးအခါ တဲဖျါထီၣ်ဝဲအနီၢ်ကစၢ် ဒီးနီၢ်မၤရံအတၢ်တူၢ်ဘၣ်လၢ အမၤတံာ်တာ်အသးတဘျုးသီလံန့ၣ်လီၤ. အဝဲစံးဝဲလၢ “ကစၢ်ဧၢ, နမ့ၢ်အိၣ်တ့ၢ်ဖဲအံၤဒီး, ယဒီပုၢ်ဝဲၢ်ခွါတသံဘၣ်ဝဲဘၣ်.” ဘၣ်ဆၣ်နီၢ်မၢ်သၤအတၢ်မုၢ်လၢ်ဒီး အတၢ်နာ်န့ၣ် တလီၤမၢ်ကွံာ်ဝဲဒံးဘၣ်. အဝဲတဲကဒီးဝဲလၢ “ယသ့ၣ်ညါလၢ ဖဲဒၣ်နဃ့တၢ်လၢယွၤ ... န့ၣ်, ယွၤကဟ့ၣ်နၤလီၤ.” တဘျီဃီန့ၣ် ယ့ၣ်ၡူးစံးဆၢက့ၤအီၤလၢ “နဒီပုၢ်ဝဲၢ်ခွါ ကဂဲၤဆၢထၢၣ်က့ၤလီၤ.”—ယိၤဟၣ် ၁၁:၂၁-၂၃.၁၉ နီၢ်မၢ်သၤဆိကမိၣ်ဝဲလၢ ယ့ၣ်ၡူးတဲအီၤဘၣ်ဃးဒီး တၢ်ဂဲၤဆၢထၢၣ်သမူထီၣ်က့ၤလၢ ခါဆူညါအဂ့ၢ်န့ၣ်လီၤ. လၢတၢ်န့ၣ်အဃိအဝဲစံးဝဲလၢ စီၤလါစရူး “ကဂဲၤဆၢထၢၣ်က့ၤဝဲလၢ မုၢ်နံၤကတၢၢ် အတၢ်ဂဲၤဆၢထၢၣ်က့ၤန့ၣ်, ယသ့ၣ်ညါလီၤ.” (ယိၤဟၣ် ၁၁:၂၄) ပသ့ၣ်ညါလၢနီၢ်မၢ်သၤနာ်ဝဲ တၢ်ဂဲၤဆၢထၢၣ်သမူထီၣ်က့ၤ သပှၢ်ကတၢၢ်လီၤ. လံာ်စီဆှံပာ်ဖျါထီၣ်ဝဲ တၢ်ဂဲၤဆၢထၢၣ်သမူထီၣ်က့ၤအဂ့ၢ်ဘၣ်ဆၣ် ပှၤစးဒူၤကဲလၢအမ့ၢ် ပှၤယူဒၤဖိအတၢ်ဘူၣ်တၢ်ဘါခိၣ်နၢ်တဖၣ်န့ၣ် တတူၢ်လိာ်ဝဲဘၣ်. (ဒၤ. ၁၂:၁၃; မၢ်ကူး ၁၂:၁၈) မ့မ့ၢ်နီၢ်မၢ်သၤန့ၣ် သ့ၣ်ညါဝဲလၢ ယ့ၣ်ၡူးသိၣ်လိဝဲတၢ်ဂဲၤဆၢထၢၣ်သမူထီၣ်က့ၤအဂ့ၢ်တကးဘၣ် အနီၢ်ကစၢ်ဒၣ်ဝဲ မၤဂဲၤဆၢထၢၣ်သမူထီၣ်က့ၤပှၤဂၤအိၣ်ဝဲလီၤ. ဘၣ်ဆၣ်ယ့ၣ်ၡူးမၤဂဲၤဆၢထၢၣ်သမူထီၣ်က့ၤ ပှၤလၢအသံယံာ်ဝဲထဲသိးဒီး စီၤလါစရူးန့ၣ် တအိၣ်နီတဂၤဘၣ်. တၢ်ကမၤအသးဒ်လဲၣ်န့ၣ် နီၢ်မၢ်သၤတသ့ၣ်ညါဝဲဘၣ်.၂၀. ယ့ၣ်ၡူးအတၢ်ကတိၤလၢအရ့ဒိၣ်တထံၣ်ဒီး နီၢ်မၢ်သၤအတၢ်စံးဆၢဖဲ ယိၤဟၣ် ၁၁:၂၅-၂၇ န့ၣ်အခီပညီဒ်လဲၣ်.၂၀ ဖဲန့ၣ်အဆၢကတီၢ်ယ့ၣ်ၡူးတဲဝဲ တၢ်ကတိၤလၢအရ့ဒိၣ်တထံၣ်လီၤ. အဝဲစံးဝဲလၢ “ယဲဒၣ်အံၤ ယမ့ၢ်တၢ်ဂဲၤဆၢထၢၣ်က့ၤ ဒီးတၢ်မူလီၤ.” မ့ၢ်လီၤ, ယဟိဝၤယွၤဟ့ၣ်ဝဲအဖိခွါလၢ တၢ်စိတၢ်ကမီၤဒီး ခါဆူညါ အဝဲကဒုးဂဲၤဆၢထၢၣ်သမူထီၣ်က့ၤပှၤသံလၢ ဟီၣ်ခိၣ်ဒီဘ့ၣ်န့ၣ်လီၤ. ယ့ၣ်ၡူးသံကွၢ်နီၢ်မၢ်သၤလၢ “တၢ်န့ၣ်နနာ်စ့ၢ်ကီးဧါ.” ဒ်တၢ်မၤလိအံၤအခိၣ်တီ ပာ်ဖျါထီၣ်ဝဲအသိး အဝဲစံးဆၢက့ၤဝဲလၢ “ယနာ်လီၤ.” အဝဲနာ်ဝဲလၢယ့ၣ်ၡူးမ့ၢ် မ့းၡံအၤ, ယဟိဝၤယွၤအဖိခွါ ဒီးပှၤတဂၤလၢ ဝံတဖၣ်စံးပာ်ဝဲလၢ အကဟဲလီၤလၢဟီၣ်ခိၣ်ချၢန့ၣ်လီၤ.—ယိၤဟၣ် ၅:၂၈, ၂၉; ဖး ယိၤဟၣ် ၁၁:၂၅-၂၇ တက့ၢ်.၂၁,၂၂. (က)ဖဲယ့ၣ်ၡူးထံၣ်ဘၣ်ဝဲ ပှၤလၢအဟီၣ်ဝဲတဖၣ်အဆၢကတီၢ် အဝဲပာ်ဖျါထီၣ်အသးအတၢ်တူၢ်ဘၣ်ဒ်လဲၣ်. (ခ)ဖဲယ့ၣ်ၡူးမၤသမူထီၣ်က့ၤ စီၤလါစရူးအခါ တၢ်မၤအသးဒ်လဲၣ်.၂၁ မ့ၢ်ယဟိဝၤယွၤဒီးအဖိခွါယ့ၣ်ၡူးခရံာ် ပာ်လုၢ်ပာ်ပှ့ၤဝဲနီၢ်မၢ်သၤအတၢ်နာ်ဧါ. တၢ်လၢအဟဲကဲထီၣ်အသးလၢ နီၢ်မၢ်သၤအမဲာ်ညါန့ၣ် ပာ်ဖျါထီၣ်ဝဲတၢ်စံးဆၢ လီၤတံၢ်လီၤဆဲးလီၤ. အဆိကတၢၢ်န့ၣ် နီၢ်မၢ်သၤကရီလဲၤကိးဝဲ အဒီပုၢ်ဝဲၢ်မုၣ်နီၢ်မၤရံလီၤ. ဝံၤဒီး ဖဲကစၢ်ကတိၤတၢ်ဒီးနီၢ်မၤရံဒီး ပှၤလၢအဟဲဟီၣ်သကိးဒီးအီၤအခါ နီၢ်မၢ်သၤထံၣ်ဘၣ်လၢ ယ့ၣ်ၡူးအသးဘၣ်ဒိဝဲဒိၣ်မးန့ၣ်လီၤ. တကးဒံးဘၣ်အဝဲထံၣ်ဘၣ်လၢ ယ့ၣ်ၡူးတပာ်ခူသူၣ်အတၢ်တူၢ်ဘၣ်တဖၣ်ဘၣ်, အသးဘၣ်ဒိတုၤလၢ အမဲာ်ထံလီၤဝဲလီၤ. ဒီးအဝဲနၢ်ဟူဘၣ်ယ့ၣ်ၡူးမၤလိာ်ပှၤလၢ ကသုးကွံာ်ဝဲလၢၢ်လၢအကးတံာ်ဃာ် အဒီပုၢ်ဝဲၢ်ခွါအသွၣ်ခိၣ်န့ၣ်လီၤ.—ယိၤဟၣ် ၁၁:၂၈-၃၉.၂၂ ဘၣ်ဆၣ်နီၢ်မၢ်သၤ တဘၣ်အသးဘၣ်. အဝဲတဲဝဲလၢ အဒီပုၢ်ဝဲၢ်ခွါသံအိၣ်လွံၢ်သီလံအဃိ ကနၢအုၣ်ဝဲလီၤ. ယ့ၣ်ၡူးတဲသ့ၣ်နီၣ်ထီၣ်က့ၤအီၤလၢ “ယစံးဘၣ်တဲဘၣ်နၤလၢ နမ့ၢ်နာ်တၢ်ဒီး, နကထံၣ်ဘၣ်ယွၤအလၤအကပီၤ, တမ့ၢ်ဘၣ်ဧါ.” ဒ်ယ့ၣ်ၡူးတဲအီၤအသိး အဝဲနာ်ဝဲ, ဒီးထံၣ်ဘၣ်ဝဲယဟိဝၤယွၤအလၤကပီၤ သပှၢ်ကတၢၢ်လီၤ. မ့ၢ်လၢယဟိဝၤယွၤ ဟ့ၣ်စိဟ့ၣ်ကမီၤအဖိခွါယ့ၣ်ၡူး ဒ်သိးကမၤသမူထီၣ်က့ၤစီၤလါစရူးအဃိန့ၣ်လီၤ. တၢ်မၤအသးလၢနံၤအဝဲန့ၣ်န့ၣ် မ့ၢ်တၢ်လၢနီၢ်မၢ်သၤ ကသ့ၣ်နီၣ်ထီၣ်ဝဲတဘိယူၢ်ဃီ တုၤလၢအသံတစုလီၤ. အဒိ, အဝဲနၢ်ဟူဘၣ်ယ့ၣ်ၡူးကိးထီၣ်ဝဲ စီၤလါစရူးလၢတၢ်သူၣ်ဆူၣ်သးဆူၣ်အပူၤလၢ “စီၤလါစရူးဧၢ, ဟဲက့ၤထီၣ်တက့ၢ်.” ဝံၤဒီးအဝဲနၢ်ဟူဘၣ်ဝဲ တၢ်သီၣ်ထီၣ်ကသွံဒံဖိ လၢလ့ကအိအပူၤလီၤ. ဒီးအဝဲထံၣ်ဘၣ်ဝဲ အဒီပုၢ်ဝဲၢ်ခွါစီၤလါစရူးလၢ ဘၣ်တၢ်ဘိၣ်ဘံဃာ်အီၤလၢတၢ်ကံးညာ်တဂၤအံၤ ဟဲက့ၤထီၣ်ဝဲကဘှၢကဘှၢတုၤလၢ လ့ကအိအခိၣ်ထိးလီၤ. ဒီးအဝဲနၢ်ဟူယ့ၣ်ၡူး မၤလိာ်ပှၤလၢ “ဃ့ၣ်လီၤကွံာ်အီၤ, ဒီးပျၢ်ကွံာ်အီၤတက့ၢ်.” တဘျီဃီန့ၣ် နီၢ်မၢ်သၤဒီးနီၢ်မၤရံ ကဃ့ၢ်ဖိးဟုဝဲအဒီပုၢ်ဝဲၢ်ခွါလၢ တၢ်သူၣ်ဖှံသးညီအပူၤန့ၣ်လီၤ. (ဖး ယိၤဟၣ် ၁၁:၄၀-၄၄ တက့ၢ်.) နီၢ်မၢ်သၤအတၢ်သူၣ်အုးသးအုး ဒံကွံာ်ဖျိးကွံာ်ဝဲလၢာ်လံ.နီၢ်မၢ်သၤနာ်ဝဲယ့ၣ်ၡူးအဃိ အဝဲဒိးန့ၢ်ဘၣ်တၢ်ဆိၣ်ဂ့ၤ ဖဲအဝဲဒီးနီၢ်မၤရံ ထံၣ်ဘၣ် အဒီပုၢ်ဝဲၢ်ခွါ ဂဲၤဆၢထၢၣ်သမူထီၣ်က့ၤအဆၢကတီၢ်၂၃. ယဟိဝၤယွၤဒီးယ့ၣ်ၡူး အဲၣ်ဒိးမၤတၢ်မနုၤလၢနဂီၢ်လဲၣ်. ဒီးနကဘၣ်မၤတၢ်မနုၤလဲၣ်.၂၃ စီၤလါစရူးအဂ့ၢ်န့ၣ် ပာ်ဖျါထီၣ်န့ၢ်ပှၤလၢ တၢ်ဂဲၤဆၢထၢၣ်သမူထီၣ်က့ၤန့ၣ် တမ့ၢ်တၢ်မုၢ်လၢ်ကလီကလီဘၣ်, မ့ၢ်တၢ်လၢအကဲထီၣ်တ့ၢ်အသးလၢညါ သပှၢ်ကတၢၢ်ဒီး မ့ၢ်စ့ၢ်ကီးလံာ်စီဆှံအတၢ်သိၣ်လိတခါလၢ အဒုးသူၣ်မံသးမုာ်ပှၤန့ၣ်လီၤ. (ယိၤဘး ၁၄:၁၄, ၁၅) ယဟိဝၤယွၤဒီးအဖိခွါ သးအိၣ်ဆိၣ်ဂ့ၤ ပှၤလၢအအိၣ်ဒီးတၢ်နာ်လၢအဂၢၢ်ကျၢၤလီၤ. ဒီးဒ်နီၢ်မၢ်သၤ, နီၢ်မၤရံဒီးစီၤလါစရူးဒိးန့ၢ်ဘၣ်တၢ်ဆိၣ်ဂ့ၤအသိး ပဝဲစ့ၢ်ကီးပမ့ၢ်မၤဂၢၢ်ကျၢၤထီၣ်ပတၢ်နာ်န့ၣ် ယဟိဝၤယွၤဒီးယ့ၣ်ၡူး ကဆိၣ်ဂ့ၤပှၤလီၤ.၂၄. ဖဲလံာ်စီဆှံပာ်ဖျါထီၣ်ဝဲ နီၢ်မၢ်သၤအဂ့ၢ်အလီၢ်ခံကတၢၢ်တဘျီန့ၣ် အဝဲမၤဝဲတၢ်မနုၤလဲၣ်.၂၄ လၢခံန့ၣ်လံာ်စီဆှံပာ်ဖျါထီၣ်ဝဲ နီၢ်မၢ်သၤအဂ့ၢ်အိၣ်ဒံးထဲတဘျီဧိၤလီၤ. ဘၣ်ဖဲယ့ၣ်ၡူးဘူးထီၣ်ကသံ အလီၢ်ခံကတၢၢ်တနွံ ဒီးယ့ၣ်ၡူးသ့ၣ်ညါပာ်စၢၤ တၢ်ကီတၢ်ခဲလၢအဝဲ ကကွၢ်ဆၢၣ်မဲာ်ဘၣ်ဝဲတဖၣ်အဃိ လဲၤအိၣ်ဝဲလၢအတံၤသကိး နီၢ်မၢ်သၤအဟံၣ်လၢ ဝ့ၢ်ဘ့ၤသနံအပူၤန့ၣ်လီၤ. ဒ်သိးယ့ၣ်ၡူးကလဲၤဝဲဆူ ဝ့ၢ်ယရူၤၡလ့ၣ်အဂီၢ် အဝဲကဘၣ်ဟးဝဲလၢအခီၣ်ယံၤဝဲ ခံမံးလာ်န့ၣ်လီၤ. ဘၣ်ဆၣ်တချုးလၢ ယ့ၣ်ၡူးလဲၤဆူဝ့ၢ်ယရူၤၡလ့ၣ်အခါန့ၣ် လံာ်စီဆှံပာ်ဖျါထီၣ်နီၢ်မၢ်သၤအဂ့ၢ် အလီၢ်ခံကတၢၢ်တဘျီလီၤ. ဖဲယ့ၣ်ၡူးဒီးစီၤလါစရူး အီၣ်သကိးတၢ်လၢ ပှၤဘၣ်တၢ်ဆါအၢစီၤၡံမိၣ်အဟံၣ် အဆၢကတီၢ်န့ၣ် လံာ်စီဆှံစံးဝဲလၢ “နီၢ်မၢ်သၤ မၤတၢ်လုၢ်အီၣ်လုၢ်အီ” န့ၣ်လီၤ.—ယိၤဟၣ် ၁၂:၂.၂၅. မုၢ်မဆါတနံၤအံၤ လၢပတၢ်အိၣ်ဖှိၣ်အပူၤ ပအိၣ်ဒီးပိာ်မုၣ်တဖၣ်လၢအလီၤဂာ်ဒီး နီၢ်မၢ်သၤအဃိ ကဲထီၣ်တၢ်ဆိၣ်ဂ့ၤလၢပဂီၢ်ဒ်လဲၣ်.၂၅ နီၢ်မၢ်သၤ ဂုာ်ကျဲးစၢးမၤတၢ်ဒ်အံၤန့ၣ် တမ့ၢ်တၢ်လၢအလီၤဆီဘၣ်. အဝဲမၤတၢ်မၤဆူၣ်ဆူၣ်ဒီး ဂုာ်ကျဲးစၢးအံးထွဲကွၢ်ထွဲ ပှၤလၢအကပိာ်ကပၤထီဘိလီၤ. မုၢ်မဆါတနံၤအံၤ လၢပတၢ်အိၣ်ဖှိၣ်အပူၤ ပိာ်မုၣ်တဖၣ်လၢအလီၤဂာ်ဒီးနီၢ်မၢ်သၤ မ့ၢ်အိၣ်န့ၣ် မ့ၢ်တၢ်ဆိၣ်ဂ့ၤဖးဒိၣ်တခါလီၤ. ဒီပုၢ်ဝဲၢ်မုၣ်သ့ၣ်တဖၣ်အံၤ မ့ၢ်ပှၤလၢအသးလဲၢ်, ဟ့ၣ်တၢ်ညီဒီးပာ်ဖျါထီၣ်အတၢ်နာ် ခီဖျိလၢအဝဲသ့ၣ်မၤတၢ်မၤဆူၣ်ဆူၣ်ဒီး တူၢ်ဆါအသးလၢ ယဟိဝၤယွၤဒီးပှၤဂၤအဂီၢ်လီၤ. ဒီးပနာ်သ့လၢ နီၢ်မၢ်သၤကပာ်ဖျါထီၣ်ဝဲ တၢ်ဂ့ၤတၢ်ဝါတဖၣ်အံၤ တုၤလၢအကတၢၢ်လီၤ. ဘၣ်ဆၣ်တယံာ်တမီၢ်န့ၣ် အဝဲကကွၢ်ဆၢၣ်မဲာ်ဘၣ်ဝဲ တၢ်မၤကွၢ်အကလုာ်ကလုာ်လီၤ.၂၆. နီၢ်မၢ်သၤအတၢ်နာ်န့ၣ် ကဲထီၣ်တၢ်မၤစၢၤလၢ အဂီၢ်ဒ်လဲၣ်.၂၆ အဒိ လၢစှၤသီအတီၢ်ပူၤ ဖဲပှၤမၤသံကစၢ်ယ့ၣ်ၡူးခရံာ် အဆၢကတီၢ်န့ၣ် တၢ်သူၣ်ကိၢ်သးဂီၤဒီး တၢ်သူၣ်အုးသးအုးကဟဲလီၤဘၣ်အီၤ သပှၢ်ကတၢၢ်လီၤ. တကးဒံးဘၣ် ပှၤအၢပှၤသီလၢအမၤသံယ့ၣ်ၡူးန့ၣ် ပာ်လီၤအသးဂၢၢ်ဂၢၢ်ကျၢၤကျၢၤလၢ ကမၤသံစီၤလါစရူးစ့ၢ်ကီးလီၤ. မ့ၢ်လၢပှၤအါဂၤထံၣ်ဘၣ်ဝဲ စီၤလါစရူးလၢအဂဲၤဆၢထၢၣ်သမူထီၣ်က့ၤ ဒီးနာ်က့ၤဝဲယ့ၣ်ၡူးအဃိလီၤ. (ဖး ယိၤဟၣ် ၁၂:၉-၁၁ တက့ၢ်.) ဒီးလၢခံန့ၣ် တၢ်သံထုးဖးဝဲ နီၢ်မၢ်သၤဒီးအဒီပုၢ်ဝဲၢ်တဖၣ်လီၤ. တၢ်သံထုးဖးအဝဲသ့ၣ်လၢ ကျဲဒ်လဲၣ် ဒီးဖဲလဲၣ်အဆၢကတီၢ်လဲၣ်န့ၣ် ပတသ့ၣ်ညါလီၢ်တံၢ်လီၤဆဲးဘၣ်. ဘၣ်ဆၣ် ပတဲသ့လၢနီၢ်မၢ်သၤအတၢ်နာ် ကမၤစၢၤအီၤဒ်သိး ကအိၣ်ဒီးတၢ်တူၢ်န့ၢ်ခီၣ်ကဲ တုၤလၢအသံဝဲတစုလီၤ. လၢတၢ်န့ၣ်အဃိ ခရံာ်ဖိလၢမုၢ်မဆါတနံၤအံၤန့ၣ် ကြၢးကွၢ်လိမၤဒိးဝဲ နီၢ်မၢ်သၤအတၢ်နာ်လီၤ.၁–၃. စီၤပ့းတရူးထံၣ်ဘၣ်ဝဲ တၢ်လီၤလးမနုၤတခါလဲၣ် ဒီးလၢနၤအဝဲန့ၣ် တၢ်မၤအသးဒ်လဲၣ်.ဖဲမုၢ်နၤခီတၢ်ခံးကျါန့ၣ် စီၤပ့းတရူး ကွၢ်စိဃီၤတၢ်လၢ အယံၤန့ၣ်လီၤ. အဝဲဂုာ်ကျဲးစၢးဝၢ်ဝဲချံ လၢာ်ဂံၢ်လၢာ်ဘါလီၤ. အဝဲထံၣ်ဘၣ်ဝဲ တၢ်ကပီၤထီၣ်ကယီကယီလၢ မုၢ်ထီၣ်တခီ အဃိဆိကမိၣ်ဝဲလၢ မ့ၢ်မုၢ်ဘူးကဆ့ၣ်ဝါထီၣ်လံဧါ. ခီဖျိလၢ အဝဲဝၢ်ချံတဘျုးနၣ်ရံၣ်လံအဃိ အစုဘှံးပျိၢ်ဘှံးလၢာ်လံ. ကလံၤဟဲအူတၢ်ဆူၣ်ဒိၣ်မးအဃိ ပီၣ်လဲၣ်ကၤလံၤလါ ဟူးဝဲဝးဝဲသပှၢ်ကတၢၢ်လီၤ. ပီၣ်လဲၣ်အလပီတဖၣ် စံၣ်စုးထီၣ်ဝဲ တဘျီဝံၤတဘျီ ဒီးထံဖျိးဘၣ်စီၤပ့းတရူးအဃိ အဝဲဘၣ်စီၣ်လၢာ်ဝဲလီၤ. ဘၣ်ဆၣ်သနာ်က့ အဝဲဆဲးဝၢ်ချံဆူညါန့ၣ်လီၤ.၂ တချုးလၢ စီၤပ့းတရူးဒီးအသကိးတဖၣ် ဒိးထီၣ်ချံန့ၣ် အဝဲသ့ၣ်ပာ်တ့ၢ်ကွံာ် ယ့ၣ်ၡူးထဲတဂၤဧိၤလၢ ပီၣ်လဲၣ်ကၢၢ်နံၤန့ၣ်လီၤ. ဒီးမုၢ်နံၤအဝဲန့ၣ် အဝဲသ့ၣ်ထံၣ်ဘၣ်ဝဲ ယ့ၣ်ၡူးဒုးအီၣ်ဒုးအီဝဲ ပှၤအကထိတဖၣ်လၢ ညၣ်စှၤဘ့ၣ်ဒီးကိၣ်စှၤလိၣ်န့ၣ်လီၤ. ဖဲန့ၣ်အဆၢကတီၢ် ပှၤသ့ၣ်တဖၣ်အံၤ အဲၣ်ဒိးပာ်ထီၣ်ဝဲ ယ့ၣ်ၡူးလၢစီၤပၤလီၤ. ဘၣ်ဆၣ်ယ့ၣ်ၡူးတအဲၣ်ဒိးပၣ်ဃုာ် လၢထံဂ့ၢ်ကီၢ်ဂ့ၢ်အကျါနီတစဲးဘၣ်. တကးဒံးဘၣ် အဝဲအဲၣ်ဒိးပာ်လီၤတၢ်အဒိလၢ အပျဲၢ်အဘီၣ်တဖၣ်အဂီၢ် ဒ်သိးအဝဲသ့ၣ်စ့ၢ်ကီး ကဟးဆှဲးဝဲထံဂ့ၢ်ကီၢ်ဂ့ၢ်န့ၣ်လီၤ. လၢတၢ်န့ၣ်အဃိ ယ့ၣ်ၡူးပဒ့ၣ်ဟးဆှဲးဝဲ ပှၤဂီၢ်မုၢ် ဒီးလဲၤဝဲဆူကစၢၢ်ကလိ ဒ်သိးကဃ့ဘါထုကဖၣ်တၢ်လၢ တၢ်ဘှ့ၣ်တၢ်ဘှီၣ်အပူၤလီၤ. တကးဒံးဘၣ် အဝဲမၢအပျဲၢ်အဘီၣ်တဖၣ် ဒိးထီၣ်ချံ ဒီးလဲၤဆူထံဝၢ်ဘးခီလီၤ.—မၢ်ကူး ၆:၃၅-၄၅; ဖး ယိၤဟၣ်၆:၁၄-၁၇ တက့ၢ်.ဖဲခံနံၣ်အတီၢ်ပူၤ စီၤပ့းတရူးမၤလိန့ၢ်တၢ်လၢ ယ့ၣ်ၡူးအအိၣ်အါမံၤ ဘၣ်ဆၣ်တၢ်လၢအဝဲကဘၣ် မၤလိဝဲန့ၣ်အိၣ်ဒံးဝဲလီၤ၃ ယ့ၣ်ၡူးအပျဲၢ်အဘီၣ်တဖၣ်အံၤ ဝၢ်ဝဲချံဒီတနၤညါ ဘၣ်ဆၣ် အဝဲသ့ၣ်လဲၤတၢ်န့ၢ်ထဲစှၤမံးလာ်လီၤ. ခီဖျိလၢ အဝဲသ့ၣ်ဘၣ်ထဲးဂံၢ်ထဲးဘါ သပှၢ်ကတၢၢ် ဒီးကလံၤအူသီၣ်ဝဲဟူၣ်ဟူၣ်အဃိ အဝဲသ့ၣ်တဲသကိးတၢ် တညီဝဲဘၣ်. လၢတၢ်န့ၣ်အဃိ ဖဲစီၤပ့းတရူးဝၢ်ဝဲချံအဆၢကတီၢ်န့ၣ် အဝဲကဆိကမိၣ်ထီၣ်က့ၤအတၢ်အိၣ်မူအတၢ်လဲၤခီဖျိတဖၣ်န့ၣ်လီၤ. ၄. ဘၣ်မနုၤအဃိ စီၤပ့းတရူး မ့ၢ်ပှၤဒိဂ့ၤတဲာ်ဘၣ်လၢပဂီၢ်လဲၣ်.၄ စီၤပ့းတရူး အတၢ်ဆိကမိၣ် ကအိၣ်ဝဲအါမးလီၤ. အဝဲထံၣ်လိာ်အသးဒီး ယ့ၣ်ၡူးအိၣ်လံခံနံၣ်လံ ဒီးအဝဲမၤလိန့ၢ်တၢ်လၢအအိၣ်ဒီဒူၣ်ညါ. ဘၣ်ဆၣ် ဒ်သိးစီၤပ့းတရူး ကဆဲးမၤလိတၢ်ဆူညါအဂီၢ် အဝဲကဘၣ်တြီဆၢမၤနၢၤကွံာ်ဝဲ တၢ်သူၣ်ပျံၤသးဖုးဒီးတၢ်သးဒ့ဒီန့ၣ်လီၤ. ခီဖျိလၢ စီၤပ့းတရူး ဂုာ်ကျဲးစၢးမၤဝဲဒ်န့ၣ်အဃိ အဝဲမ့ၢ်ပှၤဒိဂ့ၤတဲာ်ဘၣ်လၢပဂီၢ်လီၤ.၅,၆. စီၤပ့းတရူးဖံးအီၣ်မၤအီၣ်တၢ်ဒ်လဲၣ်.၅ တၢ်မၤအသးဖဲ စီၤပ့းတရူးထံၣ်လိာ်အသးဒီး ယ့ၣ်ၡူးအဆိကတၢၢ်တဘျီန့ၣ် အဝဲတသးပ့ၤနီၣ်ကွံာ်ဝဲနီတဘျီဘၣ်. ဘၣ်တနံၤန့ၣ် စီၤပ့းတရူးအဒီပုၢ်ဝဲၢ်ခွါ စီၤအၣ်ဒရ့းလဲၤဝဲဆူအအိၣ် ဒီးတဲဘၣ်အီၤလၢ “ပထံၣ်န့ၢ်လံ မ့းၡံအၤန့ၣ်လံ.” တၢ်ကစီၣ်အံၤ ဆီတလဲကွံာ်ဝဲစီၤပ့းတရူး အတၢ်အိၣ်မူလၢာ်လၢာ်ဆ့ဆ့လီၤ.—ယိၤဟၣ် ၁:၄၁.၆ စီၤပ့းတရူး အိၣ်ဝဲဆိးဝဲလၢ ဝ့ၢ်ကပ့းရနီၣ်အပူၤလီၤ. ဝ့ၢ်တဖျၢၣ်အံၤ အိၣ်ဝဲလၢ ပီၣ်လဲၣ်ကၤလံၤလါ အကၢၢ်နံၤလၢ ကလံၤစိးတခီန့ၣ်လီၤ. စီၤပ့းတရူး, စီၤအၣ်ဒရ့း ဒီးစီၤစ့းဘ့းဒဲအဖိခွါတဖၣ် လၢအမ့ၢ်စီၤယၤကိာ် ဒီးစီၤယိၤဟၣ်န့ၣ် မၤသကိးတၢ်လၢ တၢ်မၤအီၣ်ညၣ် အတၢ်မၤန့ၣ်လီၤ. စီၤပ့းတရူး, အမါ, အမံၤပှၢ်ပိာ်မုၣ် ဒီးအဒီပုၢ်ဝဲၢ်ခွါ စီၤအၣ်ဒရ့းန့ၣ် အိၣ်ဝဲတပူၤဃီလီၤ. ဒ်သိးစီၤပ့းတရူး လုၢ်အီၣ်လုၢ်အီဝဲ အဟံၣ်ဖိဃီဖိတဖၣ်အံၤလၢ တၢ်မၤအီၣ်ညၣ်အတၢ်မၤကသ့အဂီၢ် အဝဲကဘၣ်မၤတၢ်သ့သ့ဘၣ်ဘၣ် ဒီးထဲးဂံၢ်ထဲးဘါထီဘိလီၤ. ထံၣ်ကမှံကွၢ်လၢ စီၤပ့းတရူး ဒီးပှၤမၤတၢ်ဖိအဂၤတဖၣ် ဃုအီၣ်ညၣ်လၢမုၢ်နၤခီ, ကွံာ်လီၤဝဲပှာ်လၢ ချံခံဘ့ၣ်အဘၢၣ်စၢၤဝံၤဒီး တွံၢ်ထီၣ်ဝဲညၣ်လၢ အဖီၣ်န့ၢ်ဝဲတဖၣ်ဆူချံအပူၤတက့ၢ်. ဒီးထံၣ်ကမှံကွၢ်လၢ မုၢ်ဆါခီန့ၣ် အဝဲသ့ၣ်နီၤဖးဝဲညၣ်အကလုာ်ဝံၤ ဆါလီၤဝဲ, မၤကဆှီထီၣ်ဝဲအပှာ်ဧိၤစၤဧိၤ ဒီးဆးဂ့ၤထီၣ်က့ၤအီၤတက့ၢ်. ၇. ဘၣ်ဃးဒီး ယ့ၣ်ၡူးအဂ့ၢ်န့ၣ် စီၤပ့းတရူးနၢ်ဟူဘၣ်ဝဲတၢ်ဂ့ၢ်မနုၤလဲၣ်, ဒီးဘၣ်မနုၤအဃိ တၢ်ကစီၣ်အံၤမ့ၢ်တၢ်လၢ အလီၤသးခုလဲၣ်.၇ လံာ်စီဆှံပာ်ဖျါထီၣ်န့ၢ်ပှၤလၢ စီၤအၣ်ဒရ့းန့ၣ် မ့ၢ်ပှၤဘျၢတၢ်ယိၤဟၣ်အပျဲၢ်န့ၣ်လီၤ. ဖဲစီၤအၣ်ဒရ့း တဲဘၣ်စီၤပ့းတရူးဘၣ်ဃးဒီး တၢ်ကစီၣ်လၢပှၤဘျၢတၢ်ယိၤဟၣ်ရၤလီၤဝဲန့ၣ် စီၤပ့းတရူးကဒိကနၣ်ဝဲ ထံထံဆးဆးလီၤ. ဘၣ်တနံၤန့ၣ် စီၤအၣ်ဒရ့း နၢ်ဟူဘၣ်ဝဲ စီၤယိၤဟၣ်တဲဖျါထီၣ်ဝဲလၢ ယ့ၣ်ၡူးန့ၣ်မ့ၢ် “ယွၤအသိဖိ” လီၤ. စီၤအၣ်ဒရ့း ကဲထီၣ်ယ့ၣ်ၡူးအပျဲၢ်အဘီၣ်တဘျီဃီ ဒီးအဝဲက့ၤတဲဘၣ်စီၤပ့းတရူးလၢ မ့းၡံအၤဟဲပၢၢ်ထီၣ်ဝဲလံ. (ယိၤဟၣ် ၁:၃၅-၄၀) တချုးလၢ မ့းၡံအၤဟဲအနံၣ်လၢ အကထိတဖၣ်န့ၣ် ပှၤပူထီၣ်ထီဒါကစၢ်ယွၤလၢ ဧ့ၤဒ့ၣ်တၤသၣ်အလီၢ်န့ၣ်လီၤ. ဖဲန့ၣ်အဆၢကတီၢ် ယဟိဝၤယွၤ တဲဆိပာ်ဝဲလၢ ပှၤလၢအကဟ့ၣ်ပှၤဟီၣ်ခီၣ်ဖိတဖၣ် တၢ်မုၢ်လၢ်နီၢ်နီၢ်န့ၣ် ကဟဲပၢၢ်ထီၣ်ဝဲတဂၤလီၤ. (၁ မိၤ. ၃:၁၅) စီၤအၣ်ဒရ့းထံၣ်ဘၣ်ဝဲ တၢ်အုၣ်က့ၤခီၣ်က့ၤကစၢ်တဂၤအံၤ ဒီးစီၤပ့းတရူးစ့ၢ်ကီးကရီလဲၤဝဲ ဒ်သိးကထံၣ်လိာ်သးဒီးယ့ၣ်ၡူးန့ၣ်လီၤ. ၈. စီၤပ့းတရူးအမံၤလၢ ယ့ၣ်ၡူးယုၢ်န့ၢ်အီၤန့ၣ် အခီပညီမ့ၢ်ဒ်လဲၣ်, ဒီးဘၣ်ဃးဒီးမံၤအံၤ ပှၤတနီၤနီၤဆိကမိၣ်ဝဲဒ်လဲၣ်.၈ တချုးလၢစီၤပ့းတရူး ထံၣ်လိာ်အသးဒီးယ့ၣ်ၡူးအနံၤန့ၣ် ပှၤကိးအမံၤလၢ စီၤၡံမိၣ်လီၤ. ဘၣ်ဆၣ် ယ့ၣ်ၡူးကွၢ်အီၤဒီးစံးဝဲလၢ “နမံၤမ့ၢ်စီၤၡံမိၣ်ဒီး နပၢ်အမံၤမ့ၢ်စီၤယိၤနါန့ၣ်လီၤ. ဘၣ်ဆၣ် တၢ်ကကိးက့ၤနၤလၢ စီၤက့ၤဖးန့ၣ်လီၤ. (မ့ၢ်တမံၤဃီဒီး စီၤပ့းတရူးလၢအခီပညီမ့ၢ်လၢၢ်လီၤ.)” (ယိၤဟၣ် ၁:၄၂, ခ့ခါစှီၤကျိာ်) ယ့ၣ်ၡူးအတၢ်ကတိၤတဖၣ်အံၤ မ့ၢ်ဝဲတၢ်စံးပာ် ဘၣ်ဃးဒီးစီၤပ့းတရူးအဂ့ၢ်န့ၣ်လီၤ. ယ့ၣ်ၡူးထံၣ်ဆိပာ်ဝဲလၢ စီၤပ့းတရူးကလီၤဂာ် ဒ်သိးဒီးလၢၢ်န့ၣ်လီၤ. အဝဲအဲၣ်ဒိးစံးဝဲလၢ စီၤပ့းတရူး ကကဲထီၣ်ပှၤလၢ အတကဒံကဒါဘၣ်, အဂံၢ်ဆူၣ်လၢနီၢ်သးတခီ ဒီးခရံာ်ဖိအဂၤတဖၣ်နာ်န့ၢ်အီၤသ့ဝဲလီၤ. မ့ၢ်စီၤပ့းတရူးထံၣ်လီၤအသး ဒ်ယ့ၣ်ၡူးထံၣ်အီၤအသိးဧါ. ဖျါလၢ အဝဲတထံၣ်လီၤအသးဒ်န့ၣ်ဘၣ်. မုၢ်မဆါတနံၤအံၤ ပှၤတနီၤနီၤလၢ အဖးဝဲလံာ်စီဆှံန့ၣ် ဆိကမိၣ်ဝဲလၢ စီၤပ့းတရူးတလီၤဂာ်ဒီးလၢၢ်နီတစဲးဘၣ်. အဝဲသ့ၣ်တဖၣ်န့ၣ် တဲဝဲလၢစီၤပ့းတရူးမ့ၢ်ပှၤလၢ အသးကဒံကဒါ ဒီးအသးတတီဘၣ်. ၉. ယဟိဝၤယွၤ ဒီးအဖိခွါဃုထံၣ်ဝဲတၢ်မနုၤလဲၣ် ဒီးပကဘၣ်နာ်တၢ်မနုၤလဲၣ်.၉ ပမ့ၢ်တဲတီတီန့ၣ် စီၤပ့းတရူးအတၢ်ဂံၢ်စၢ်ဘါစၢ်တဖၣ် အိၣ်ဝဲလီၤ. ဒီးလၢ စီၤပ့းတရူးအတၢ်ဂံၢ်စၢ်ဘါစၢ်တဖၣ်အံၤအဖီခိၣ်န့ၣ် ယ့ၣ်ၡူးတဘံၣ်မဲာ်ဘၣ်. ဘၣ်ဆၣ် ယ့ၣ်ၡူးလီၤဂာ်ဒီးအပၢ်အဃိ အဝဲကွၢ်တၢ်လၢအဂ့ၤတကပၤန့ၣ်လီၤ. ယ့ၣ်ၡူးသ့ၣ်ညါဝဲလၢ စီၤပ့းတရူးန့ၣ် အိၣ်ဒီးတၢ်ဂ့ၤတၢ်ဝါအါမး ဒီးယ့ၣ်ၡူးအဲၣ်ဒိးထုးဖျါထီၣ်ဝဲတၢ်ဂ့ၤတၢ်ဝါတဖၣ်အံၤလၢ အဂ့ၤကတၢၢ်လီၤ. မုၢ်မဆါတနံၤအံၤ ယဟိဝၤယွၤ ဒီးအဖိခွါန့ၣ် ဃုထံၣ်ဝဲပတၢ်ဂ့ၤတၢ်ဝါတဖၣ်လီၤ. ဘၣ်သ့ၣ်သ့ၣ် ပကဆိကမိၣ်လီၤပသးလၢ ပတၢ်ဂ့ၤတၢ်ဝါတအိၣ်အါအါဘၣ်. ဘၣ်ဆၣ်သနာ်က့ ပကဘၣ်နာ်လၢ ယဟိဝၤယွၤ ဒီးယ့ၣ်ၡူးထံၣ်ပှၤ ဒ်ပမ့ၢ်ပှၤလၢအအိၣ်ဒီးတၢ်ဂ့ၤတၢ်ဝါန့ၣ်လီၤ. တကးဒံးဘၣ် ဒ်စီၤပ့းတရူးအသိး ပဝဲစ့ၢ်ကီး ပကဘၣ်ပာ်လီၤပသးလၢ ပကတူၢ်လိာ် ယဟိဝၤယွၤအတၢ်သိၣ်လိနဲၣ်လိပှၤလီၤ.—ဖး ၁ယိၤဟၣ် ၃:၁၉, ၂၀ တက့ၢ်.၁၀. ဖျါလၢ စီၤပ့းတရူးကထံၣ်ဘၣ် ဒီးနၢ်ဟူဘၣ်ဝဲတၢ်မနုၤလဲၣ်. ဘၣ်ဆၣ် အဝဲက့ၤမၤကဒါက့ၤ တၢ်မနုၤလဲၣ်.၁၀ ဖဲယ့ၣ်ၡူး လဲၤစံၣ်တဲၤတဲလီၤတၢ်အဆၢကတီၢ်န့ၣ် ဖျါလၢ စီၤပ့းတရူးလဲၤဃုာ်တၢ်ဒီးအီၤလီၤ. လၢတၢ်န့ၣ်အဃိ ဘၣ်သ့ၣ်သ့ၣ် အဝဲကထံၣ်ဘၣ် ယ့ၣ်ၡူးမၤဝဲတၢ်လီၤလးအဆိကတၢၢ်တဘျီလၢ တၢ်ဖျီအမူးလၢ ဝ့ၢ်ကၤနါအပူၤန့ၣ်လီၤ. ဖဲန့ၣ်န့ၣ် ယ့ၣ်ၡူး ဒုးကဲထီၣ်ထံလၢ စပံးထံလီၤ. အါန့ၢ်အန့ၣ် အဝဲနၢ်ဟူဘၣ်ဝဲ ယ့ၣ်ၡူးစံၣ်တဲၤတဲလီၤ ဘီမုၢ်တၢ်သးခုကစီၣ်လၢ အဒုးအိၣ်ထီၣ်တၢ်မုၢ်လၢ်လၢ ပှၤဟီၣ်ခိၣ်ဖိအဂီၢ်လီၤ. ဘၣ်ဆၣ်သနာ်က့ အဝဲဟးဖးဒီးယ့ၣ်ၡူး ဒီးက့ၤမၤကဒါက့ၤ တၢ်မၤအီၣ်ညၣ်အတၢ်မၤန့ၣ်လီၤ. ပူၤကွံာ်စှၤလါဝံၤအလီၢ်ခံ စီၤပ့းတရူးထံၣ်လိာ်က့ၤအသးဒီးယ့ၣ်ၡူးလၢ အသီတဘျီလီၤ. ဖဲန့ၣ်အဆၢကတီၢ် ယ့ၣ်ၡူးကွဲမုာ်အီၤလၢ အဝဲကဟ့ၣ်လီၤအတၢ်ဆၢကတီၢ် လၢလၢပှဲၤပှဲၤ ဒ်သိးကလဲၤပိာ်အခံန့ၣ်လီၤ.၁၁,၁၂. (က)ဘၣ်တနၤန့ၣ် တၢ်မၤအသးဒီးစီၤပ့းတရူးဒ်လဲၣ်. (ခ)ဖဲစီၤပ့းတရူးဒိကနၣ်ဝဲ ယ့ၣ်ၡူးအတၢ်စံၣ်တဲၤတဲလီၤတၢ်အခါ အဝဲကဆိကမိၣ်လီၤအသးဒ်လဲၣ်.၁၁ စီၤပ့းတရူးမၤတၢ်ဒီတနၤညါ ဒီးအသးလီၤဘှံးလီၤတီၤဝဲလီၤ. စီၤပ့းတရူးဒီး ပှၤမၤညၣ်ဖိအဂၤတဖၣ် ကွံာ်လီၤဝဲအပှာ်တဘျီဝံၤတဘျီ ဘၣ်ဆၣ်တန့ၢ်ညၣ်နီတဘ့ၣ်ဘၣ်. စီၤပ့းတရူးကဂုာ်ကျဲးစၢးဃုတၢ်လီၢ်လၢ ညၣ်အိၣ်ဝဲအလီၢ် ဒီးအဝဲကသူဝဲအတၢ်သ့တၢ်ဘၣ်ခဲလၢာ်န့ၣ်လီၤ. ဒ်ပှၤမၤညၣ်ဖိအါဂၤမုၢ်လၢ်ဝဲအသိး စီၤပ့းတရူးကဆိကမိၣ်လီၤအသးလၢ ယကွၢ်ညၣ်လၢ ထံကျါမ့ၢ်ဖျါဒု ကဂ့ၤဝဲလီၤ. လၢတၢ်ဂ့ၢ်သ့ၣ်တဖၣ်အံၤအဃိ အသးကဘၣ်တံာ်တာ်ဒိၣ်မးလီၤ. စီၤပ့းတရူး ဘၣ်လုၢ်အီၣ်လုၢ်အီ အဟံၣ်ဖိဃီဖိလၢ တၢ်မၤညၣ်အဃိ တမ့ၢ်လၢ အဝဲဟးဖီၣ်လိၣ်ကွဲညၣ်ဘၣ်. ဘၣ်ဆၣ် အကတၢၢ်တၢၢ်န့ၣ် အဝဲဟဲက့ၤထီၣ်လၢ ကၢၢ်ကပၤခီလီလီလီၤ. ဒီးဖဲအဝဲသ့စီကွံာ်အပှာ်အဆၢကတီၢ် ယ့ၣ်ၡူးဟဲဆူအအိၣ်လီၤ.ဖဲစီၤပ့းတရူးဒိကနၣ်ဝဲ ယ့ၣ်ၡူးစံၣ်တဲၤတဲလီၤတၢ် ဘၣ်ဃးဒီးယွၤအဘီအမုၢ်အဆၢကတီၢ်န့ၣ် တၢ်တကၢၣ်အသးနီတဘျီဘၣ်၁၂ ပှၤဂီၢ်မုၢ်အါဂၤ ဟဲသုးဘူးအသးဆူယ့ၣ်ၡူးအအိၣ် ဒ်သိးကဒိကနၣ် အတၢ်ကတိၤထံထံဆးဆးအဂီၢ်လီၤ. အဝဲသ့ၣ်တဖၣ်န့ၣ် အိၣ်ကတံာ်ကတူာ်ဝဲအဃိ ယ့ၣ်ၡူးလဲၤထီၣ်ဝဲလၢ စီၤပ့းတရူးအချံပူၤ ဒီးမၢစီၤပ့းတရူးသုးယံၤထီၣ်ချံလၢ ကၢၢ်ကပၤတစဲးန့ၣ်လီၤ. ခီဖျိလၢ ယ့ၣ်ၡူးအိၣ်ဝဲလၢ ထံအဖီခိၣ်အဃိ ပှၤဂီၢ်မုၢ်နၢ်ဟူဘၣ်အကလုၢ်ဂ့ၤဂ့ၤလီၤ. ဒ်ပှၤဂီၢ်မုၢ်အါဂၤဒိကနၣ်ဝဲအသိး စီၤပ့းတရူးစ့ၢ်ကီး ဒိကနၣ်ဝဲလီၤတံၢ်လီၤဆဲးန့ၣ်လီၤ. ဖဲစီၤပ့းတရူးဒိကနၣ်ဝဲ ယ့ၣ်ၡူးစံၣ်တဲၤတဲလီၤတၢ် ဘၣ်ဃးဒီးယွၤအဘီအမုၢ်အဆၢကတီၢ်န့ၣ် တၢ်တကၢၣ်အသးနီတဘျီဘၣ်. စီၤပ့းတရူးကဆိကမိၣ်လီၤအသးလၢ ယမ့ၢ်ဟးမၤစၢၤဘၣ် ယ့ၣ်ၡူးခရံာ်လၢ တၢ်ရၤလီၤဘီမုၢ်တၢ်သးခုကစီၣ်တၢ်မၤအပူၤန့ၣ် ကမ့ၢ်တၢ်ခွဲးတၢ်ယာ်ဖးဒိၣ်လၢယဂီၢ်လီၤ. ဘၣ်ဆၣ် အဝဲမၤဝဲကန့ၢ်ဧါ. အဝဲကလုၢ်အီၣ်လုၢ်အီ အဟံၣ်ဖိဃီဖိလၢကျဲဒ်လဲၣ်. စီၤပ့းတရူးကသ့ၣ်နီၣ်ထီၣ်က့ၤလၢ မုၢ်နၤခီန့ၣ် အဝဲဃုအီၣ်ညၣ်တဘျုးနၣ်ရံၣ် ဒီးအဂံၢ်အဘါလၢာ်ဝဲသပှၢ်ကတၢၢ် ဘၣ်ဆၣ် တန့ၢ်ညၣ်နီတဘ့ၣ်ဘၣ်.—လူၤကၣ် ၅:၁-၃.၁၃,၁၄. လၢစီၤပ့းတရူးအဂီၢ် ယ့ၣ်ၡူးမၤဝဲတၢ်လီၤလးမနုၤလဲၣ်, ဒီးစီၤပ့းတရူးတူၢ်ဘၣ်ဝဲဒ်လဲၣ်.၁၃ ဖဲယ့ၣ်ၡူးစံၣ်တဲၤတဲလီၤတၢ်ဝံၤအလီၢ်ခံ အဝဲတဲဘၣ်စီၤပ့းတရူးလၢ “သုးဃီၤကဘီဆူထံယိာ်, ဒီးဒ်သိးသုကန့ၢ်အီၣ်ညၣ်ဒီး, ပျၢ်လီၤသုစၤတက့ၢ်.” ဘၣ်ဆၣ် စီၤပ့းတရူး အသးဒ့ဒီသပှၢ်ကတၢၢ်လီၤ. အဝဲတဲဘၣ်ယ့ၣ်ၡူးလၢ “ကစၢ်ဧၢ, ပမၤတ့ၢ်သီတနၤကျၢၤ, ဒီးပတန့ၢ်ဘၣ်တၢ်နီတမံၤဘၣ်. ဘၣ်ဆၣ်ဒီး မ့ၢ်နကလုၢ်အဃိဒီး, ပကပျၢ်လီၤစၤန့ၣ်လီၤ.” ဖဲမကၢာ် စီၤပ့းတရူးသ့စီကွံာ်ဝဲ ပှာ်တဖၣ်ဝံၤလံ. လၢတၢ်န့ၣ်အဃိ အဝဲတအဲၣ်ဒိးကွံာ်လီၤကဒါက့ၤပှာ်နီတစဲးဘၣ်. အဂၤတမံၤန့ၣ် ဖဲယ့ၣ်ၡူးတဲဝဲဒ်န့ၣ်အဆၢကတီၢ် ဘၣ်လၢညၣ်တအီၣ်တၢ်အဆၢကတီၢ်န့ၣ်လီၤ. ဒ်လဲၣ်ဂ့ၤဒ်လဲၣ်ဂ့ၤ စီၤပ့းတရူးမၤဝဲဒ် ယ့ၣ်ၡူးတဲဝဲအသိး ဒီးဖျါလၢအဝဲမၢဝဲ အပှၤမၤသကိးတၢ်ဖိတဖၣ် ဟဲပိာ်အခံလၢချံအဂၤတဘ့ၣ်န့ၣ်လီၤ.—လူၤကၣ်၅:၄, ၅.၁၄ ဖဲစီၤပ့းတရူး တွံၢ်ထီၣ်ပှာ်အခါ အသးကမၢကမၣ်ဝဲလီၤ. အဝဲတူၢ်ဘၣ်ဝဲလၢ ပှာ်န့ၣ်ဃၢဒိၣ်မးလီၤ. လၢတၢ်န့ၣ်အဃိ အဝဲထုးဝဲလၢာ်ဂံၢ်လၢာ်ဘါ ဒီးထံၣ်ဘၣ်ဝဲလၢပှာ်အပူၤန့ၣ် ညၣ်စံၣ်ဝဲဒီဒူၣ်န့ၣ်လီၤ. ဒီးစီၤပ့းတရူးဖုးဝဲတုၤလၢအသးဘူးကလီၤတဲာ်လီၤ. တဘျီဃီန့ၣ် အဝဲမၢဝဲပှၤအိၣ်လၢချံအဝဲတဘ့ၣ် ဟဲမၤစၢၤအီၤလီၤ. ဖဲအဝဲသ့ၣ် ထၢနုာ်ဝဲညၣ်လၢ ချံပူၤအခါ အဝဲသ့ၣ်သ့ၣ်ညါဘၣ်ဝဲလၢ ချံထဲတဘ့ၣ်န့ၣ် ညၣ်တတြီၢ်ဘၣ်. ဒီးအဝဲသ့ၣ်ထၢနုာ်ဝဲညၣ်တုၤလၢ ချံခံဘ့ၣ်ပှဲၤထးန့ၣ်လီၤ. လၢတၢ်န့ၣ်အဃိ ချံန့ၣ်ဘူးကလီၤဘျၢဝဲလီၤ. လၢညါစီၤပ့းတရူးထံၣ်ဘၣ်ဝဲခရံာ်အတၢ်စိတၢ်ကမီၤ ဘၣ်ဆၣ် တၢ်လီၤလးအဝဲအံၤ ကဲဘျုးလၢအဂီၢ်လီၤလီၤဆီဆီန့ၣ်လီၤ. ဒီးစီၤပ့းတရူးသူၣ်ပျံၤသးဖုးဝဲအဃိ ချံးလီၤအခီၣ် ဒီးတဲဝဲလၢ “ကစၢ်ဧၢ, ဟးထီၣ်စာ်လၢယအိၣ်တက့ၢ်. အဂ့ၢ်ဒ်အံၤ, ယမ့ၢ်ပှၤတၢ်ဒဲးဘးဖိလီၤ.” ဖဲန့ၣ်အဆၢကတီၢ် အဝဲကဆိကမိၣ်လီၤအသးလၢ ယ့ၣ်ၡူးအိၣ်ဒီးတၢ်စိတၢ်ကမီၤထဲအံၤညါအဃိ ယတမ့ၢ်ပှၤလၢ အကြၢးရ့လိာ်သးဒီးအီၤဘၣ်.—ဖး လူၤကၣ် ၅:၆-၉ တက့ၢ်.“ကစၢ်ဧၢ, ... ယမ့ၢ်ပှၤတၢ်ဒဲးဘးဖိလီၤ”၁၅. ဒ်သိး စီၤပ့းတရူးကတြီဆၢမၤနၢၤကွံာ်ဝဲ အတၢ်သူၣ်ပျံၤသးဖုး ဒီးအတၢ်သးဒ့ဒီအဂီၢ်န့ၣ် ယ့ၣ်ၡူးသိၣ်လိအီၤဒ်လဲၣ်.၁၅ လၢတၢ်အဲၣ်တၢ်ကွံအပူၤ ယ့ၣ်ၡူးစံးဝဲလၢ “ပျံၤတၢ်တဂ့ၤ. တုၤအံၤဆူညါန့ၣ်, နကဖီၣ်န့ၢ်ပှၤကညီလီၤ.” (လူၤကၣ် ၅:၁၀, ၁၁) ဖဲန့ၣ်အဆၢကတီၢ် ယ့ၣ်ၡူးအဲၣ်ဒိးဝဲလၢ စီၤပ့းတရူးကတြီဆၢမၤနၢၤကွံာ်ဝဲ အတၢ်သူၣ်ပျံၤသးဖုး ဒီးအတၢ်သးဒ့ဒီန့ၣ်လီၤ. ဘၣ်ဃးဒီး တၢ်လုၢ်အီၣ်လုၢ်အီအဟံၣ်ဖိဃီဖိ မ့တမ့ၢ် မ့ၢ်အတုၤထီၣ်ထီၣ်ဘးလၢ အကမၤဝဲတၢ်စံၣ်တဲၤတဲလီၤတၢ်မၤဧါန့ၣ် အဝဲတလိၣ်ဘၣ်ယိၣ်တၢ်လၢၤဘၣ်. ယ့ၣ်ၡူးအဲၣ်ဒိးလၢ စီၤပ့းတရူးကပၣ်ဃုာ်ဝဲလၢ တၢ်မၤအရ့ဒိၣ်ကတၢၢ်လၢ ကကဲဘျုးလၢ ပှၤဟီၣ်ခိၣ်ဖိအဂီၢ်လီၤ. လၢတၢ်န့ၣ်အဃိ အရ့ဒိၣ်လၢ စီၤပ့းတရူးကသးစၢၢ်ဆၢဝဲ တၢ်စံၣ်တဲၤတဲလီၤတၢ်မၤလီၤ. ဒီးယဟိဝၤယွၤမ့ၢ် ကစၢ်လၢအ “ကပျၢ်တၢ်အါအါကလဲာ်လီၤ.” (ၡါ.၅၅:၇) အဃိစီၤပ့းတရူး တကြၢးသးဒ့ဒီလၢ ယဟိဝၤယွၤ ကမၤလၢပှဲၤန့ၢ်အတၢ်လိၣ်ဘၣ်လၢ နီၢ်ခိဒီးနီၢ်သးတခီန့ၣ်ဘၣ်.—မး. ၆:၃၃.၁၆. စီၤယၤကိာ်, စီၤယိၤဟၣ်ဒီးစီၤပ့းတရူးန့ၣ် မၤဝဲဒ်လဲၣ်, ဒီးအဝဲသ့ၣ်အတၢ်ဆၢတဲာ်န့ၣ် ဘၣ်မနုၤအဃိမ့ၢ်တၢ်ဆၢတဲာ် လၢအဂ့ၤကတၢၢ်လဲၣ်.၁၆ စီၤယၤကိာ်, စီၤယိၤဟၣ်ဒီးစီၤပ့းတရူးန့ၣ် ဒိကနၣ်ဝဲ ယ့ၣ်ၡူးအကလုၢ်တဘျီဃီလီၤ. လံာ်စီဆှံစံးဝဲလၢ “အဝဲသ့ၣ်တွံၢ်ထီၣ်အချံတဖၣ်လၢ ထံကၢၢ်နံၤ, ပာ်တ့ၢ်ကွံာ်တၢ်ခဲလၢာ်ခဲဆ့ဒီး ပိာ်ထီၣ်ယ့ၣ်ၡူးအခံန့ၣ်လီၤ.” (လူၤကၣ် ၅:၁၁, ခ့ခါစှီၤကျိာ်) ခီဖျိလၢ စီၤပ့းတရူးပာ်ဖျါထီၣ် တၢ်နာ်ယ့ၣ်ၡူး ဒီးကစၢ်ယွၤအဃိ မ့ၢ်တၢ်ဆၢတဲာ်လၢအဂ့ၤကတၢၢ်လီၤ. မုၢ်မဆါတနံၤညါအံၤ ဖဲခရံာ်ဖိတဖၣ် တြီဆၢမၤနၢၤကွံာ်အတၢ်သူၣ်ပျံၤသးဖုး ဒီးအတၢ်သးဒ့ဒီ လၢကမၤယွၤအတၢ်မၤအဂီၢ်န့ၣ် မ့ၢ်ဒၣ်အဝဲသ့ၣ်ပာ်ဖျါထီၣ်တၢ်နာ် ဒ်စီၤပ့းတရူးအသိးလီၤ. ပှၤလၢအပာ်ဖျါထီၣ်တၢ်နာ်ဒ်အံၤန့ၣ် ယဟိဝၤယွၤတပာ်တ့ၢ်ကွံာ်အဝဲသ့ၣ် နီတဘျီဘၣ်.—စံး. ၂၂:၄, ၅.၁၇. ဘၣ်သ့ၣ်သ့ၣ် စီၤပ့းတရူးကဆိကမိၣ်ထီၣ်က့ၤ တၢ်ဂ့ၢ်မနုၤလဲၣ်.၁၇ စးထီၣ်လၢစီၤပ့းတရူးထံၣ်လိာ်အသး ဒီးယ့ၣ်ၡူးအဆိကတၢၢ်တဘျီ, ပူၤကွံာ်ခံနံၣ်ဃၣ်ဃၣ်ဝံၤအလီၢ်ခံန့ၣ် အဝဲဝၢ်ဝဲချံလၢ ပီၣ်လဲၣ်ကၤလံၤလါလၢမုၢ်နၤခီ ဒ်တၢ်မၤလိအံၤအခီၣ်ထံးပာ်ဖျါဝဲအသိးန့ၣ်လီၤ. ဒီးအဝဲကဆိကမိၣ်တၢ်ဂ့ၢ်မနုၤလဲၣ်န့ၣ် ပတသ့ၣ်ညါဘၣ်. ဘၣ်သ့ၣ်သ့ၣ် စီၤပ့းတရူးကဆိကမိၣ်က့ၤ တၢ်ဂ့ၢ်လၢလာ်တဖၣ်အံၤအကျါတခါခါန့ၣ်လီၤ. အဒိ ဘၣ်တဘျီန့ၣ် ယ့ၣ်ၡူးမၤဘျါက့ၤ စီၤပ့းတရူးအမံၤပှၢ်ပိာ်မုၣ်လီၤ. ဒီးယ့ၣ်ၡူးဟ့ၣ်ဝဲတၢ်စံၣ်တဲၤတဲလီၤတၢ်လၢ တၢ်လူၢ်ခိၣ်န့ၣ်လီၤ. တကးဒံးဘၣ် ခီဖျိလၢ အတၢ်သိၣ်လိ ဒီးအတၢ်လီၤလးတဖၣ်န့ၣ် ယ့ၣ်ၡူးပာ်ဖျါထီၣ်ဝဲလၢ အဝဲမ့ၢ်မ့းၡံအၤန့ၣ်လီၤ. ဒ်တၢ်ဆၢကတီၢ်လဲၤပူၤကွံာ်ဝဲအသိး စီၤပ့းတရူးအတၢ်သူၣ်ပျံၤသးဖုးဒီး အတၢ်သးဒ့ဒီစှၤလီၤဝဲလီၤ. ဒီးယ့ၣ်ၡူးဃုထၢထီၣ်အီၤလၢ တၢ်မၢဖိ ၁၂ ဂၤအကျါတဂၤလီၤ. ဘၣ်ဆၣ် ဆူညါန့ၣ်ပကမၤလိအါထီၣ်ဘၣ်လၢ စီၤပ့းတရူးတမၤနၢၤကွံာ်ဝဲ အတၢ်သူၣ်ပျံၤသးဖုး ဒီးအတၢ်သးဒ့ဒီလၢလၢပှဲၤပှဲၤဒံးဘၣ်.၁၈,၁၉. (က)လၢပီၣ်လဲၣ်ကၤလံၤလါန့ၣ် စီၤပ့းတရူးထံၣ်ဘၣ်ဝဲတၢ်မနုၤလဲၣ်. (ခ)ယ့ၣ်ၡူးမၢစီၤပ့းတရူးမၤဝဲတၢ်မနုၤလဲၣ်.၁၈ ဘၣ်လၢ တၢ်ပၢၤတၢ်လၢမုၢ်နၤ လွံၢ်တီၤတတီၤ လၢအအဲၣ်ဒိးစံးဝဲ ဂီၤခီသၢနၣ်ရံၣ်တုၤလၢ ဃုနၣ်ရံၣ်အဘၢၣ်စၢၤန့ၣ်လီၤ. စီၤပ့းတရူး ပာ်လီၤဝဲနီၣ်ဝၢ်ဒီးဆ့ၣ်နီၤထူၣ်ကလာ်လီၤ. လၢပီၣ်လဲၣ်အလပီတဖၣ်အကျါန့ၣ် အဝဲထံၣ်ဘၣ်ဝဲ တၢ်မၤအသးလၢအလီၤဆီတခါလီၤ. အဝဲဆိကမိၣ်ဝဲလၢ မ့ၢ်လါအတၢ်ကပီၤ ဆဲးလီၤဘၣ်ဝဲလပီတဖၣ်အဃိဧါ. လ့ၤတက့ၤ တမ့ၢ်ဘၣ်. ဖျါလၢ ပှၤတဂၤဟးလၢထံဖံးခိၣ်လီၤမၢၤ. ဘၣ်ဆၣ် ဒ်အဝဲဟဲဘူးထီၣ်ဒီးချံအသိးန့ၣ် လီၤဂာ်လၢအဝဲကလဲၤပူၤကွံာ်ချံန့ၣ်လီၤ. ယ့ၣ်ၡူးအပျဲၢ်အဘီၣ်တဖၣ်အံၤ အခိၣ်ကဖီထီၣ် ဒီးဆိကမိၣ်လီၤအသးလၢ အဝဲသ့ၣ်ထံၣ်ဘၣ်ဝဲ ပှၤနီၢ်သးဖိတဂၤလီၤ. ဘၣ်ဆၣ် ပှၤတဂၤအံၤတဲဝဲလၢ “ပာ်သုသးဒူဒူတက့ၢ်. မ့ၢ်ဒၣ်ယၤလီၤ. တဘၣ်ပျံၤတၢ်တဂ့ၤ.” ပှၤတဂၤအံၤ မ့ၢ်ဒၣ်ယ့ၣ်ၡူးလီၤ.—မး. ၁၄:၂၅-၂၈, ခ့ခါစှီၤကျိာ်.၁၉ စီၤပ့းတရူးစံးဆၢက့ၤအီၤလၢ “ကစၢ်ဧၢ, မ့မ့ၢ်နၤဒီး, မၤလိာ်လၢ်ယၤ, ဒ်သိးယကလဲၤဃီၤဆူနအိၣ်လၢ ထံအဖီခိၣ်တက့ၢ်.” စီၤပ့းတရူးအတၢ်စံးဆၢအံၤ ပာ်ဖျါထီၣ်လၢ အဝဲအိၣ်ဒီးတၢ်သးဒူန့ၣ်လီၤ. ခီဖျိလၢ အဝဲထံၣ်ဘၣ်ဝဲတၢ်လီၤလးအံၤအဃိ အသူၣ်ဖှံသးညီဝဲဒီးအဝဲအဲၣ်ဒိးလၢ ယ့ၣ်ၡူးကမၤစၢၤအီၤ ဒ်သိးအတၢ်နာ်ကဆူၣ်ထီၣ်ဝဲအဂီၢ်လီၤ. ဖဲန့ၣ်န့ၣ် ယ့ၣ်ၡူးမၢစီၤပ့းတရူးဟဲဃီၤဆူအအိၣ်အဃိ အဝဲခါကပာ်ဝဲချံအခိၣ်ဒူ ဒီးစံၣ်လီၤဝဲဆူပီၣ်လဲၣ်ထံလၢ အထီၣ်လီၤဝံၢ်ဝၢ်အသးအကျါလီၤ. ဖဲအဝဲပာ်လီၤအခီၣ်လၢထံဖံးခိၣ်အခါန့ၣ် အဝဲတလီၤဘျၢဝဲလၢ ထံကျါဘၣ်. ဒီးဖဲအဝဲလဲၤဝဲဆူယ့ၣ်ၡူးအအိၣ်အဆၢကတီၢ် အသးကမၤအသးဒ်လဲၣ်န့ၣ် ဆိကမိၣ်ကွၢ်တက့ၢ်. ဘၣ်ဆၣ် တယံာ်တမီၢ်န့ၣ် တၢ်ကမၤအသးဒီးစီၤပ့းတရူးဒ်လဲၣ်.—ဖး မးသဲ ၁၄:၂၉ တက့ၢ်.“တုၤအထံၣ်ကလံၤဆူၣ်ဆူၣ်ကလဲာ်ဒီး, သူၣ်ပျံၤသးဖုးဝဲ”၂၀. (က)ဘၣ်မနုၤအဃိ စီၤပ့းတရူးအသးဒံဝ့ၤဒံဝီၤလဲၣ်, ဒီးတၢ်မၤအသးဒီးအီၤဒ်လဲၣ်. (ခ) စီၤပ့းတရူး ဒိးန့ၢ်ဘၣ်တၢ်မၤလိ အရ့ဒိၣ်လၢယ့ၣ်ၡူးအအိၣ်ဒ်လဲၣ်.၂၀ အရ့ဒိၣ်လၢ စီၤပ့းတရူးကသးစၢၢ်ဆၢယ့ၣ်ၡူး လၢလၢပှဲၤပှဲၤလီၤ. ဒ်သိးစီၤပ့းတရူး သုတလီၤဘျၢလၢထံကျါတဂ့ၤအဂီၢ် ယ့ၣ်ၡူးမၤစၢၤအီၤခီဖျိလၢ ယဟိဝၤယွၤ အတၢ်စိတၢ်ကမီၤလီၤ. ဒီးမ့ၢ်လၢစီၤပ့းတရူး နာ်ဝဲယ့ၣ်ၡူးအဃိ ယ့ၣ်ၡူးမၤစၢၤအီၤန့ၣ်လီၤ. ဘၣ်ဆၣ် တယံာ်တမီၢ်န့ၣ် စီၤပ့းတရူးအသးဒံဝ့ၤဒံဝီၤဝဲလီၤ. လံာ်စီဆှံတဲဝဲလၢ “တုၤအထံၣ်ကလံၤဆူၣ်ဆူၣ်ကလဲာ်ဒီး, သူၣ်ပျံၤသးဖုးဝဲ” လီၤ. ခီဖျိလၢ စီၤပ့းတရူး ကွၢ်တရံးတၢ်ဆူ လပီတဖၣ်လၢအဒိဘၣ်ချံဒီးထံလၢ အဟဲက့ၤဖျိးထီၣ်တဖၣ်အဃိ အသးကနိးညါ. ဘၣ်သ့ၣ်သ့ၣ် အဝဲကထံၣ်ကမှံကွၢ်လၢ အနီၢ်ကစၢ်လီၤအုးသံဝဲလၢ ပီၣ်လဲၣ်အပူၤန့ၣ်လီၤ. ဒီးဖဲတၢ်ပျံၤတၢ်ဖုးဟဲနုာ်လီၤဝဲလၢ အသးပူၤအခါ အတၢ်နာ်လီၤအုးဝဲလီၤ. ပှၤတဂၤအံၤ ဘၣ်တၢ်ယုၢ်န့ၢ်အမံၤလၢလၢၢ်, ခီဖျိအဝဲမ့ၢ်ပှၤလၢအဂၢၢ်အကျၢၤ ဘၣ်ဆၣ် မ့ၢ်လၢအတၢ်နာ်ကဒံကဒါဝဲအဃိ အဝဲလီၤဘျၢဝဲလၢထံကျါ ဒ်လၢၢ်အသိးန့ၣ်လီၤ. စီၤပ့းတရူးပီၢ်ထံသ့မး ဘၣ်ဆၣ်ခဲအံၤအဝဲတသန့ၤအသးလၢ အနီၢ်ကစၢ်အတၢ်သ့တၢ်ဘၣ်တဖၣ်ဘၣ်. ဒီးအဝဲကိးပသူထီၣ်ဝဲလၢ “ကစၢ်ဧၢ, အုၣ်က့ၤခီၣ်က့ၤယၤတက့ၢ်.” ယ့ၣ်ၡူးဖီၣ်ဃီၤအစု ဒီးထုးထီၣ်အီၤလၢထံကျါလီၤ. ဖဲအဝဲသ့ၣ်ခံဂၤ ဆၢထၢၣ်လၢထံကျါအဆၢကတီၢ် ယ့ၣ်ၡူးတဲဘၣ်အီၤလၢ “ပှၤနာ်တၢ်စှၤဧၢ, ဘၣ်မနုၤလၢ နသးဒ့ဒီလဲၣ်.” တၢ်လဲၤခီဖျိအံၤ ဒီးယ့ၣ်ၡူးအတၢ်ကတိၤတဖၣ် ကဲထီၣ်တၢ်မၤလိအရ့ဒိၣ်တခါလၢ စီၤပ့းတရူးအဂီၢ်လီၤ.—မး. ၁၄:၃၀, ၃၁.၂၁. ဘၣ်မနုၤအဃိ တၢ်သးဒ့ဒီန့ၣ် ကဲထီၣ်တၢ်လီၤဘၣ်ယိၣ်လၢပဂီၢ်လဲၣ်, ဒီးပတြီဆၢအီၤကသ့ဒ်လဲၣ်.၂၁ “ဘၣ်မနုၤလၢနသးဒ့ဒီလဲၣ်”—တၢ်သံကွၢ်တဖျၢၣ်အံၤ အရ့ဒိၣ်ဝဲဒိၣ်မးလီၤ. တၢ်သးဒ့ဒီန့ၣ် ယူၢ်လီၤကွံာ်ဝဲပတၢ်နာ် ဝံၤဒီးပလီၤအုးသံဝဲလၢ နီၢ်သးတခီသ့ဝဲလီၤ. လၢတၢ်န့ၣ်အဃိ ပကဘၣ်တြီဆၢတၢ်သးဒ့ဒီသပှၢ်ကတၢၢ်လီၤ. ပမၤကသ့လၢကျဲဒ်လဲၣ်. ပကဘၣ်ပလီၢ်ပသး ဘၣ်ဃးဒီး တၢ်လၢပသးစၢၢ်ဆၢအီၤတဖၣ်လီၤ. အဒိ ပမ့ၢ်သးစၢၢ်ဆၢတၢ်လၢ အမၤပျံၤမၤဖုးပှၤ, တၢ်လၢအမၤစှၤလီၤပသးအသဟီၣ်, ဒီးတၢ်လၢအမၤယံၤထီၣ်ပှၤဒီး ယဟိဝၤယွၤဒီးအဖိခွါန့ၣ် ပတၢ်သးဒ့ဒီ ဒံးယံာ်ဒံးအါထီၣ်ဝဲလီၤ. ဘၣ်ဆၣ် ပမ့ၢ်သးစၢၢ်ဆၢယဟိဝၤယွၤဒီးအဖိခွါ, တၢ်လၢအဝဲသ့ၣ်မၤတ့ၢ်ဝဲတဖၣ် ဒီးတၢ်လၢအဝဲသ့ၣ်ကမၤန့ၢ်ပှၤလၢ ခါဆူညါန့ၣ် ပတြီဆၢမၤနၢၤကွံာ် ပတၢ်သးဒ့ဒီသ့ဝဲလီၤ.၂၂. ဘၣ်မနုၤအဃိ စီၤပ့းတရူးအဒိအတဲာ်ကဲထီၣ်တၢ်မၤစၢၤလၢနဂီၢ်သ့ဝဲလဲၣ်.၂၂ ဖဲစီၤပ့းတရူးပိာ်ထီၣ်ယ့ၣ်ၡူးအခံဆူ ချံပူၤအဆၢကတီၢ် အဝဲထံၣ်ဘၣ်ဝဲလၢကလံၤန့ၣ် ပတုာ်ကွံာ်ဝဲလီၤ. ပီၣ်လဲၣ်ကၤလံၤလါ လီၤကယးဝဲဝံၤဒီး စီၤပ့းတရူး ဒီးယ့ၣ်ၡူးအပျဲၢ်အဘီၣ်လၢအဂၤတဖၣ်တဲဝဲလၢ “နဲဒၣ်အံၤ, နမ့ၢ်မးယွၤအဖိခွါနီၢ်နီၢ်လီၤ.” (မး. ၁၄:၃၃) ဖဲမုၢ်ဆ့ၣ်ဝါထီၣ်န့ၣ် စီၤပ့းတရူးကသူၣ်ဖှံသးညီဝဲဒိၣ်မးလီၤ. မ့ၢ်လၢအဝဲတြီဆၢဝဲအတၢ်သူၣ်ပျံၤသးဖုးဒီး အတၢ်သးဒ့ဒီအဃိလီၤ. ပမ့ၢ်တဲတီတီန့ၣ် ဒ်သိးအဝဲကကဲထီၣ်ခရံာ်ဖိတဂၤလၢ အဂၢၢ်ဝဲကျၢၤဝဲဒ်လၢၢ်အသိးန့ၣ် အဝဲကဘၣ်ဆီတလဲကွံာ်အတၢ်ပာ်သူၣ်ပာ်သး အိၣ်ဒံးဝဲအါမံၤလီၤ. ဘၣ်ဆၣ်အဝဲပာ်လီၤအသးလၢ အဝဲကဂုာ်ကျဲးစၢးဝဲထီဘိန့ၣ်လီၤ. မ့ၢ်နပာ်လီၤနသးဒ်န့ၣ်စ့ၢ်ကီးဧါ. နမ့ၢ်ပာ်လီၤနသးဒ်န့ၣ်န့ၣ် စီၤပ့းတရူးအဒိအတဲာ် ကကဲထီၣ်တၢ်မၤစၢၤလၢနဂီၢ်လီၤ.၁,၂. ဖဲယ့ၣ်ၡူးစံၣ်တဲၤတဲလီၤတၢ်လၢ ဝ့ၢ်ကပ့းရနီၣ်အခါန့ၣ် စီၤပ့းတရူးမုၢ်လၢ်ဝဲဒ်လဲၣ်, ဘၣ်ဆၣ်တၢ်မၤအသးဒ်လဲၣ်.ဘၣ်တဘျီန့ၣ် ယ့ၣ်ၡူးစံၣ်တဲၤတဲလီၤတၢ်လၢဘူၣ်ဘျီၣ်လၢ ဝ့ၢ်ကပ့းရနီၣ်အပူၤလီၤ. ဒီးစီၤပ့းတရူး ကွၢ်တရံးဝဲပှၤဂီၢ်မုၢ်လၢ အဒိကနၣ်တၢ်တဖၣ်န့ၣ်လီၤ. စီၤပ့းတရူးအဟံၣ်အိၣ်ဝဲလၢ ဝ့ၢ်တဖျၢၣ်အံၤအပူၤဒီး အဝဲမၤအီၣ်ညၣ်ဖဲအံၤလီၤ. တကးဒံးဘၣ် ဖဲအံၤန့ၣ် အတံၤသကိး, အဘူးအတံၢ် ဒီးပှၤလၢအမၤသကိးတၢ်ဒီးအီၤတဖၣ် အိၣ်ဝဲအါဂၤန့ၣ်လီၤ. လၢတၢ်န့ၣ်အဃိ စီၤပ့းတရူးကမုၢ်လၢ်ဝဲသပှၢ်ကတၢၢ်လၢ ပှၤဝ့ၢ်ဖိတဖၣ်အံၤ ကတူၢ်လိာ်ယ့ၣ်ၡူး ဒီးကသးအိၣ်မၤလိ ယွၤအဘီအမုၢ်အဂ့ၢ် ဒ်အဝဲတူၢ်လိာ်ဝဲအသိးလီၤ. ဘၣ်ဆၣ် အတၢ်မုၢ်လၢ်အခီၣ်တပျာ်ဝဲလီၤ.၂ ပှၤအါဂၤ ဒိကနၣ်ဝဲတမုာ်လၢၤဘၣ်. ဒီးတၢ်ကဒူးကဒ့ၣ်သီၣ်ထီၣ်ဝဲလံ. ဘၣ်ဆၣ် တၢ်လၢအမၤတံာ်တာ်စီၤပ့းတရူးအသး အဒိၣ်ကတၢၢ်န့ၣ် မ့ၢ်ဝဲယ့ၣ်ၡူးအပျဲၢ်အဘီၣ်တနီၤ အတၢ်ပာ်သူၣ်ပာ်သးန့ၣ်လီၤ. ဖျါလၢအဝဲသ့ၣ် တအိၣ်ဒီးတၢ်သူၣ်ဖှံသးညီလၢၤဘၣ်. တကးဒံးဘၣ် အဝဲသ့ၣ်အမဲာ်ထီၣ်လါလံ. ဒီးပှၤတနီၤ တဲဝဲလၢယ့ၣ်ၡူးအတၢ်ကတိၤတဖၣ်န့ၣ် တလၢကွံာ်အခၢးလံ. အဝဲသ့ၣ်ဟးထီၣ်ဝဲလၢ ဘူၣ်ဘျီၣ်ပူၤ ဒီးတပိာ်ယ့ၣ်ၡူးအခံလၢၤဘၣ်.—ဖး ယိၤဟၣ် ၆:၆၀, ၆၆ တက့ၢ်. ၃. စီၤပ့းတရူးအတၢ်နာ်မၤစၢၤအီၤဒ်လဲၣ်.၃ တၢ်အိၣ်အသးတဖၣ်အံၤ ကဲထီၣ်ဝဲတၢ်မၤကွၢ်လၢ စီၤပ့းတရူးဒီး တၢ်မၢဖိအဂၤတဖၣ်အဂီၢ်လီၤ. တၢ်လၢယ့ၣ်ၡူးတဲဝဲတဖၣ်န့ၣ် စီၤပ့းတရူးတနၢ်ပၢၢ်ဝဲလီၤတံၢ်လီၤဆဲးဘၣ်. ဘၣ်ဆၣ် ဘၣ်မနုၤအဃိ ယ့ၣ်ၡူးအတၢ်ကတိၤတဖၣ်အံၤ မၤသးထီၣ်ပှၤတနီၤလဲၣ်န့ၣ် စီၤပ့းတရူးနၢ်ပၢၢ်ဝဲလံ. စီၤပ့းတရူးကမၤဝဲဒ်လဲၣ်. မ့ၢ်အဝဲကတီဒီးအကစၢ်ယ့ၣ်ၡူးဒံးဧါ. စီၤပ့းတရူးအတၢ်သးတီ ဘၣ်တၢ်မၤကွၢ်အီၤ တဘျီညါအံၤန့ၣ် တမ့ၢ်တၢ်လၢအဆိကတၢၢ်တဘျီဘၣ်, ဒီးတမ့ၢ်အလီၢ်ခံကတၢၢ်တဘျီစ့ၢ်ကီးဘၣ်. စီၤပ့းတရူးအတၢ်နာ်မၤစၢၤအီၤဒ်သိး အဝဲကလဲၤခီဖျိတၢ်မၤကွၢ်တဖၣ်လၢ တၢ်သးတီအပူၤဒ်လဲၣ်န့ၣ် ပကကွၢ်သကိးလီၤ.၄,၅. တၢ်လၢယ့ၣ်ၡူးတဲဝဲဒီး မၤဝဲတဖၣ်န့ၣ် ဒုးကမၢကမၣ် ပှၤဂၤတဖၣ်ဒ်လဲၣ်.၄ တၢ်လၢယ့ၣ်ၡူးတဲဝဲဒီးမၤဝဲ တဘျီဝံၤတဘျီန့ၣ် တလဲၤအသးဒ်ပှၤအါဂၤ မုၢ်လၢ်ဝဲအသိးဘၣ်. ဒီးစီၤပ့းတရူးစ့ၢ်ကီး ကမၢကမၣ်ဝဲတဘျုးဘျီညါ. အဒိ ပူၤကွံာ်တသီန့ၣ် ယ့ၣ်ၡူးမၤဝဲတၢ်လီၤလးခီဖျိလၢ အဝဲဒုးအီၣ်ဒုးအီဝဲ ပှၤလၢအကထိတဖၣ်လီၤ. ဖဲန့ၣ်အဆၢကတီၢ် အဝဲသ့ၣ်အဲၣ်ဒိးဒုးကဲထီၣ်အီၤလၢ စီၤပၤန့ၣ်လီၤ. ဘၣ်ဆၣ် ခီဖျိလၢ ယ့ၣ်ၡူးဟးထီၣ်ကွံာ်ဝဲလၢ ပှၤဂီၢ်မုၢ်အံၤအကျါအဃိ အဝဲသ့ၣ်ကမၢကမၣ်ဝဲလီၤ. ယ့ၣ်ၡူးမၢအပျဲၢ်အဘီၣ်တဖၣ် ဒိးထီၣ်ချံ ဒီးလဲၤဝဲဆူဝ့ၢ်ကပ့းရနီၣ်န့ၣ်လီၤ. ဖဲယ့ၣ်ၡူးအပျဲၢ်အဘီၣ်တဖၣ်အံၤ လဲၤတၢ်လၢ ပီၣ်လဲၣ်ကၤလံၤလါလၢမုၢ်နၤခီန့ၣ် ယ့ၣ်ၡူးဒုးကမၢကမၣ်အဝဲသ့ၣ် ခီဖျိလၢ အဝဲဟးဝဲလၢထံဖံးခိၣ်လီၤ. တကးဒံးဘၣ် အဝဲဟ့ၣ်စီၤပ့းတရူးတၢ်မၤလိလၢ အရ့ဒိၣ်တခါန့ၣ်လီၤ.၅ လၢဂီၤခီန့ၣ် ယ့ၣ်ၡူးဒီးအပျဲၢ်အဘီၣ်တဖၣ်ထံၣ်ဘၣ်ဝဲလၢ ပှၤဂီၢ်မုၢ်တဖၣ်ဟဲလူၤပိာ်အဝဲသ့ၣ်အခံလီၤ. ဘၣ်ဆၣ် တမ့ၢ်လၢအဝဲသ့ၣ် သၣ်ဝံၤနီၢ်သးတၢ်အီၣ်တၢ်အီအဃိဘၣ်. အဝဲသ့ၣ်အဲၣ်ဒိးဝဲလၢ ယ့ၣ်ၡူးကမၤဝဲတၢ်လီၤလးလၢ အသီတဘျီဒီးဒုးအီၣ်ဒုးအီအဝဲသ့ၣ်န့ၣ်လီၤ. ယ့ၣ်ၡူးသိၣ်ပှၤဂီၢ်မုၢ်တဖၣ်အံၤ ခီဖျိလၢအဝဲသ့ၣ်အသးစၢၢ်ဆၢထဲ တၢ်လၢနီၢ်ခိတခီအဃိလီၤ. (ယိၤဟၣ် ၆:၂၅-၂၇) ယ့ၣ်ၡူးဆဲးတဲတၢ်ဂ့ၢ်အံၤ ဖဲဘူၣ်ဘျီၣ်လၢ ဝ့ၢ်ကပ့းရနီၣ်အပူၤ ဒီးပာ်ဖျါထီၣ်ဝဲ တၢ်မ့ၢ်တၢ်တီအရ့ဒိၣ်တခါလၢ အဒုးကမၢကမၣ်ပှၤလၢ အဒိကနၣ်တၢ်တဖၣ်န့ၣ်လီၤ. ၆. ယ့ၣ်ၡူးဟ့ၣ်တၢ်အဒိဒ်လဲၣ်, ဒီးပှၤလၢအဒိကနၣ်တၢ်တဖၣ်န့ၣ် မၤဆၢဝဲဒ်လဲၣ်.၆ ယ့ၣ်ၡူးတအဲၣ်ဒိးလၢ ပှၤကဟဲဆူအအိၣ် ခီဖျိလၢ အဝဲဒုးအီၣ်ဒုးအီအဝဲသ့ၣ် သ့ဝဲအဃိဘၣ်. ယ့ၣ်ၡူးအဲၣ်ဒိးလၢ အဝဲသ့ၣ်ကသ့ၣ်ညါဘၣ်ဝဲလၢ ကစၢ်ယွၤကဟ့ၣ်အီၤ တၢ်မူအထူအယိာ်ထဲလၢ အဝဲသ့ၣ်မ့ၢ်နာ် ယ့ၣ်ၡူးအတၢ်လုၢ်ထီၣ်အသးဒီး ပိာ်အခံန့ၣ်လီၤ. လၢတၢ်န့ၣ်အဃိ ယ့ၣ်ၡူးဟ့ၣ်ဝဲတၢ်အဒိတခါ ခီဖျိအဝဲထိၣ်သတြီၤလီၤအသးလၢ ကိၣ်မၤနၤလၢအမ့ၢ် ကိၣ်လၢအဟဲလီၤလၢမူခိၣ် ဖဲစီၤမိၤၡ့အစိၤန့ၣ်လီၤ. ဖဲပှၤတနီၤနီၤ ဂ့ၢ်လိာ်ယ့ၣ်ၡူးအတၢ်ကတိၤ အဆၢကတီၢ်န့ၣ် အဝဲသူဝဲတၢ်အဒိဒီးတဲဖျါထီၣ်ဝဲလၢ ပှၤမ့ၢ်အဲၣ်ဒိးဒိးန့ၢ်ဘၣ် တၢ်မူအထူအယိာ်န့ၣ် အဝဲသ့ၣ်ကဘၣ်အီၣ်အညၣ်ဒီး အီအသွံၣ်န့ၣ်လီၤ. ဖဲန့ၣ်အဆၢကတီၢ်အဝဲသ့ၣ် အသးပှံၢ်ထီၣ်ဒီးတဲဝဲလၢ “တၢ်သိၣ်လိသီလိအံၤ တလၢကွံာ်အခၢးလီၤ. မ့ၢ်မတၤတူၢ်လိာ်အီၤကသ့တဂၤလဲၣ်.” ဒီးယ့ၣ်ၡူးအပျဲၢ်အဘီၣ်အါဂၤဒၣ်လဲာ် တအဲၣ်ဒိးပိာ်အခံလၢၤဘၣ်.*—ယိၤဟၣ် ၆:၄၈-၆၀, ၆၆, ခ့ခါစှီၤကျိာ်.၇,၈. (က)ဘၣ်ဃးဒီး ယ့ၣ်ၡူးအမူဒါန့ၣ် စီၤပ့းတရူးတနၢ်ပၢၢ်ဝဲ တၢ်မနုၤလဲၣ်. (ခ)ဖဲယ့ၣ်ၡူးသံကွၢ် အတၢ်မၢဖိတဖၣ်အခါ စီၤပ့းတရူးစံးဆၢက့ၤဝဲဒ်လဲၣ်.၇ စီၤပ့းတရူးစ့ၢ်ကီး အခိၣ်နူာ်ဘံဘူထီၣ်ဝဲလံ. အဝဲကမၤဝဲဒ်လဲၣ်. ဒ်သိးကမၤလၢပှဲၤကစၢ်ယွၤ အတၢ်ဘၣ်သးအဂီၢ် ယ့ၣ်ၡူးကဘၣ်တူၢ်သံအသးန့ၣ် စီၤပ့းတရူးတနၢ်ပၢၢ်ဝဲဘၣ်. မ့ၢ်အဝဲကမၤဝဲဒ်သိး ယ့ၣ်ၡူးအပျဲၢ်အဘီၣ်တဖၣ်လၢ အကဒံကဒါဝဲဒီး ဒံဝ့ၤဒံဝီၤဒ် ဖ့လၢကလံၤကျါအသိးဧါ. လ့ၤတက့ၤ အဝဲတမၤဝဲဘၣ်. ဘၣ်မနုၤအဃိ စီၤပ့းတရူးန့ၣ် တဒ်သိးဒီးပှၤသ့ၣ်တဖၣ်အံၤလဲၣ်. အဝဲအိၣ်ဒီးတၢ်ဂ့ၤတၢ်ဝါ မနုၤတခါလဲၣ်.၈ ယ့ၣ်ၡူးဃၣ်ဃီၤအသးဆူ အတၢ်မၢဖိတဖၣ်အအိၣ်ဒီးတဲဝဲလၢ– “သုကက့ၤကဒါက့ၤစ့ၢ်ကီးဧါ.” (ယိၤဟၣ် ၆:၆၇) တၢ်သံကွၢ်တဖျၢၣ်အံၤ ယ့ၣ်ၡူးသံကွၢ်ဝဲအတၢ်မၢဖိ ၁၂ ဂၤလၢာ်လီၤ. ဘၣ်ဆၣ် လၢအဝဲသ့ၣ်အကျါန့ၣ် စီၤပ့းတရူးစံးဆၢက့ၤအီၤလီၤ. ဘၣ်သ့ၣ်သ့ၣ် စီၤပ့းတရူး ကမ့ၢ်ပှၤလၢအသးပှၢ်န့ၢ်ဒံး အဝဲသ့ၣ်ခဲလၢာ်အဃိ အါဘျီန့ၣ် အဝဲတဲဆိတၢ်လၢ အဝဲသ့ၣ်အမဲာ်ညါလီၤ. ဒ်လဲၣ်ဂ့ၤဒ်လဲၣ်ဂ့ၤ အဝဲမ့ၢ်ပှၤလၢအတဲတၢ်ဒူဒူဒီး တပာ်ခူသူၣ် တၢ်အိၣ်လၢ အသးပူၤဘၣ်. စီၤပ့းတရူးအတၢ်စံးဆၢန့ၣ် လီၤစံးပတြၢၤဒီး ပတိၢ်နီၣ်အီၤညီဝဲလီၤ. အဝဲစံးဆၢယ့ၣ်ၡူးလၢ– “ကစၢ်ဧၢ, ပကလဲၤဆူမတၤတဂၤအအိၣ်လဲၣ်. တၢ်မူအထူအယိာ်အတၢ်ကတိၤန့ၣ် အိၣ်ဒီးနၤလီၤ.”—ယိၤဟၣ် ၆:၆၈. ၉. စီၤပ့းတရူးပာ်ဖျါထီၣ် အတၢ်သးတီဒီးယ့ၣ်ၡူး လၢကျဲဒ်လဲၣ်.၉ စီၤပ့းတရူးအတၢ်ကတိၤန့ၣ် ထုးန့ၢ်နသးတမ့ၢ်ဘၣ်ဧါ. ခီဖျိလၢ စီၤပ့းတရူးအိၣ်ဒီး တၢ်နာ်ယ့ၣ်ၡူးအဃိ အသးတီဒီးအီၤလီၤ. တၢ်သးတီန့ၣ် မ့ၢ်တၢ်ဂ့ၤတၢ်ဝါလၢအလုၢ်ဒိၣ်ပှ့ၤဒိၣ်တခါန့ၣ်လီၤ. စီၤပ့းတရူးသ့ၣ်ညါဘၣ်ဝဲလၢ ယ့ၣ်ၡူးမ့ၢ်တၢ်အုၣ်က့ၤခီၣ်က့ၤကစၢ်ထဲတဂၤဧိၤ လၢယဟိဝၤယွၤဟ့ၣ်လီၤ ပှၤဟီၣ်ခိၣ်ဖိလီၤ. ဒီးအဝဲသ့ၣ်ညါစ့ၢ်ကီးဝဲလၢ ယ့ၣ်ၡူးမၤထူၣ်ဖျဲးပှၤသ့ ခီဖျိလၢအတၢ်သိၣ်လိ ဘၣ်ဃးဒီးယွၤအဘီအမုၢ်အဂ့ၢ်လီၤ. တကးဒံးဘၣ် စီၤပ့းတရူးသ့ၣ်ညါဝဲလၢ အဝဲမ့ၢ်တနၢ်ပၢၢ်တၢ်ဂ့ၢ်တနီၤနီၤဘၣ်ဆၣ် ဒ်သိးအဝဲကဒိးန့ၢ်ဘၣ် ယွၤအတၢ်ဘၣ်သးဒီး တၢ်မူအထူအယိာ်အဂီၢ်န့ၣ် ကျဲလၢအဂၤတအိၣ်ဝဲ နီတဘိဘၣ်. အဝဲကဘၣ်ဆဲးပိာ်ဝဲယ့ၣ်ၡူးအခံန့ၣ်လီၤ.ယ့ၣ်ၡူးအတၢ်သိၣ်လိတဖၣ် မ့ၢ်တလဲၤအသးဒ် ပမုၢ်လၢ်တၢ်အသိး မ့တမ့ၢ် မ့ၢ်တဘၣ်ပသးန့ၣ် ပကဘၣ်အိၣ်ဒီးတၢ်သးတီလီၤ၁၀. မုၢ်မဆါတနံၤညါအံၤ ပကွၢ်လိမၤဒိး စီၤပ့းတရူးအတၢ်သးတီကသ့ဒ်လဲၣ်.၁၀ မ့ၢ်နတူၢ်ဘၣ်ဒ်န့ၣ်စ့ၢ်ကီးဧါ. လီၤသးအုးဒိၣ်မးလၢ မုၢ်မဆါတနံၤညါအံၤ ပှၤအါဂၤန့ၣ် စံးဝဲလၢအအဲၣ်ယ့ၣ်ၡူးဘၣ်ဆၣ် အဝဲသ့ၣ်တတီဒီးအီၤဘၣ်. ပမ့ၢ်အဲၣ်ဒိးတီဒီးယ့ၣ်ၡူးနီၢ်ကီၢ်န့ၣ် ဒ်စီၤပ့းတရူးအသိး ပကဘၣ်အဲၣ်ယ့ၣ်ၡူး အတၢ်သိၣ်လိတဖၣ်လီၤ. ပကဘၣ်ဃုသ့ၣ်ညါ နၢ်ပၢၢ်ထီၣ် ယ့ၣ်ၡူးအတၢ်သိၣ်လိတဖၣ်အံၤ ဒီးအိၣ်မူမၤထွဲအီၤလီၤ. တကးဒံးဘၣ် ယ့ၣ်ၡူးအတၢ်သိၣ်လိတဖၣ်န့ၣ် မ့မ့ၢ်တၢ်လၢအဒုးကမၢကမၣ်ပှၤမ့ၢ်ဂ့ၤ, တလီၤပလိာ်လိာ်အသး ဒီးပနီၢ်ကစၢ်အတၢ်ဘၣ်သးမ့ၢ်ဂ့ၤ မ့တမ့ၢ် ပမ့ၢ်တနၢ်ပၢၢ်အီၤလီၤတံၢ်လီၤဆဲးဒၣ်လဲာ် ပကဘၣ်မၤထွဲအီၤလီၤ. ပမ့ၢ်အိၣ်ဒီးတၢ်သးတီဒ်အံၤန့ၣ် ပဒိးန့ၢ်ဘၣ်တၢ်မူလီၤထူလီၤယိာ်သ့ဝဲလီၤ.—စံးထီၣ်ပတြၢၤ ၉၇:၁၀.၁၁. ယ့ၣ်ၡူးလဲၤကိးဝဲအပျဲၢ်အဘီၣ်တဖၣ် လၢတၢ်လီၢ်ဖဲလဲၣ်.၁၁ တၢ်မၤအသးတဖၣ်အံၤဝံၤအလီၢ်ခံ ယ့ၣ်ၡူးလဲၤကိးဝဲ အတၢ်မၢဖိတဖၣ်ဒီး အပျဲၢ်အဘီၣ်တနီၤ လၢတၢ်ဒ့ၣ်စၢၤယံၤ ဆူကလံၤစိးတခီန့ၣ်လီၤ. ပှၤမ့ၢ်ဟးလိၣ်ကွဲလၢ ပီၣ်လဲၣ်ကၤလံၤလါန့ၣ် တဘျီတခီၣ်အဝဲသ့ၣ်ထံၣ်စိဝဲ ကစၢၢ်ဃ့ရမိၣ်အဒီခိၣ် လၢဘၣ်တၢ်လုၢ်ဘၢအီၤလၢ မူခိၣ်ဖီန့ၣ်သ့ဝဲလီၤ. ဒီးကစၢၢ်ဃ့ရမိၣ်အိၣ်ဝဲလၢ ကီၢ်တၢ်စံးပာ်အကတၢၢ်လၢ ကလံၤစိးတခီလီၤ. ဖဲယ့ၣ်ၡူးဒီးအပျဲၢ်အဘီၣ်လဲၤထီၣ်ဝဲဆူ ဖံလံးပံၤကဲၤစါရံၤ အသဝီတဖၣ်အခါ အဝဲသ့ၣ်လဲၤဒံးယံာ်ဒံးဘူးထီၣ်ဒီး ကစၢၢ်ဃ့ရမိၣ်အဃိ ကစၢၢ်န့ၣ်ဖျါထီထီၣ်ထီထီၣ်ဝဲလီၤ. တၢ်လီၢ်ထီၣ်ထီအံၤ မ့ၢ်တၢ်လီၢ်လၢအဃံလၤဒိၣ်မး ဒီးပှၤအိၣ်ဖဲအံၤတဖၣ် ကွၢ်စိဝဲကီၢ်တၢ်စံးပာ်ကလံၤထံးတခီဖျါဝဲလီၤ. ဖဲန့ၣ်န့ၣ် ယ့ၣ်ၡူးသံကွၢ်အပျဲၢ်အဘီၣ်တဖၣ်လၢ တၢ်သံကွၢ်အရ့ဒိၣ်တခါလီၤ.၁၂,၁၃. (က)ဘၣ်မနုၤအဃိ ယ့ၣ်ၡူးသံကွၢ်ဝဲဘၣ်ဃးဒီး ပှၤဂီၢ်မုၢ်တဖၣ်အတၢ်ဆိကမိၣ်လဲၣ်. (ခ)ဖဲစီၤပ့းတရူးစံးဆၢက့ၤ ယ့ၣ်ၡူးအခါ အဝဲပာ်ဖျါထီၣ် အတၢ်နာ်ဒ်လဲၣ်.၁၂ ယ့ၣ်ၡူးသံကွၢ်အဝဲသ့ၣ်လၢ “ပှၤဂီၢ်မုၢ်စံးဝဲလၢ ယမ့ၢ်မတၤတဂၤလဲၣ်.” ထံၣ်ကမှံကွၢ်လၢစီၤပ့တရူး ကွၢ်ဝဲယ့ၣ်ၡူးအမဲာ်သၣ်တီတီဒီး နၢ်ပၢၢ်ဝဲလၢအကစၢ်ယ့ၣ်ၡူးန့ၣ် အိၣ်ဒီးတၢ်အဲၣ်တၢ်ကွံဒီးတၢ်ကူၣ်သ့ လၢလၢပှဲၤပှဲၤန့ၣ်တက့ၢ်. ယ့ၣ်ၡူးအဲၣ်ဒိးသ့ၣ်ညါဝဲလၢ ပှၤဒိကနၣ်တၢ်ဖိတဖၣ် ဆိကမိၣ်အီၤလၢ အမ့ၢ်မတၤဂၤလဲၣ်န့ၣ်လီၤ. ဖဲယ့ၣ်ၡူးအပျဲၢ်အဘီၣ်တဖၣ် စံးဆၢက့ၤအီၤအဆၢကတီၢ်န့ၣ် အဝဲသ့ၣ်တဲဖျါထီၣ်ဝဲ ပှၤအါဂၤ အတၢ်ဆိကမိၣ်လၢအကမၣ်တဖၣ်န့ၣ်လီၤ. ဘၣ်ဆၣ် ယ့ၣ်ၡူးအဲၣ်ဒိးသ့ၣ်ညါဝဲ အါန့ၢ်အန့ၣ်လီၤ. မ့ၢ်အပျဲၢ်အဘီၣ်တဖၣ်အံၤ ဆိကမိၣ်ကမၣ်ဝဲဒ်န့ၣ်စ့ၢ်ကီးဧါ. ယ့ၣ်ၡူးသံကွၢ်ကဒီးအီၤလၢ “မ့မ့ၢ်သုဝဲသ့ၣ်အံၤ သုစံးလၢယမ့ၢ်မတၤတဂၤလဲၣ်.”—လူၤကၣ် ၉:၁၈-၂၀.၁၃ တဘျီညါအံၤစ့ၢ်ကီး စီၤပ့းတရူးစံးဆၢဝဲချ့ချ့လီၤ. ယ့ၣ်ၡူးအပျဲၢ်အဘီၣ်တဖၣ် ကဆိကမိၣ်ဝဲထဲလၢအသးပူၤဘၣ်ဆၣ် စီၤပ့းတရူးတဲဝဲဒူဒူလၢ “နဲဒၣ်အံၤ, နမ့ၢ်ခရံာ်, ယွၤလၢအမူဝဲတဂၤ အဖိခွါလီၤ.” ထံၣ်ကမှံကွၢ်လၢ ယ့ၣ်ၡူးနံၤကမှံထီၣ်ဝဲဒီး စံးပတြၢၤဝဲစီၤပ့းတရူးန့ၣ်တက့ၢ်. ဒီးယ့ၣ်ၡူးဒုးသ့ၣ်နီၣ်ထီၣ်က့ၤ စီၤပ့းတရူးလၢယဟိဝၤယွၤ ပာ်ဖျါထီၣ်ဝဲတၢ်မ့ၢ်တၢ်တီတခါအံၤ ဆူပှၤလၢအအိၣ်ဒီးတၢ်နာ်နီၢ်နီၢ်န့ၣ်လီၤ. လၢတၢ်န့ၣ်အဃိ စီၤပ့းတရူးနၢ်ပၢၢ်ထီၣ်ဝဲ တၢ်မ့ၢ်တၢ်တီ လၢအရ့ဒိၣ်ကတၢၢ်တခါအံၤလီၤ. အဝဲနၢ်ပၢၢ်ဝဲလၢ ယ့ၣ်ၡူးန့ၣ်မ့ၢ်မ့းၡံအၤ မ့တမ့ၢ် ခရံာ်လၢဘၣ်တၢ်စံးပာ်အီၤဖးယံာ်လံန့ၣ်လီၤ.—ဖး မးသဲ ၁၆:၁၆,၁၇ တက့ၢ်.၁၄. ယ့ၣ်ၡူးဟ့ၣ်လီၤဝဲ စီၤပ့းတရူးမူဒါလၢ အရ့ဒိၣ်မနုၤတဖၣ်လဲၣ်.၁၄ ဝံအတၢ်စံးပာ် ဒိလီၤဝဲယ့ၣ်ၡူးဒ် လၢၢ်တဖျၢၣ်လၢ ပှၤသူၣ်ထီၣ်တၢ်ဖိတဖၣ် စူးကွံာ်ဝဲန့ၣ်လီၤ. (စံး. ၁၁၈:၂၂; လူၤကၣ် ၂၀:၁၇) လၢတၢ်န့ၣ်အဃိ ယ့ၣ်ၡူးပာ်ဖျါထီၣ်ဝဲလၢ ယဟိဝၤယွၤကသူၣ်ထီၣ်ဝဲ တၢ်အိၣ်ဖှိၣ်လၢ လၢၢ်တဖျၢၣ်န့ၣ်အဖီခိၣ်လီၤ. ဝံၤဒီးယ့ၣ်ၡူးဟ့ၣ်လီၤစီၤပ့းတရူး မူဒါလၢအရ့ဒိၣ်တဖၣ်န့ၣ်လီၤ. ဘၣ်ဆၣ် ဒ်ပှၤတနီၤဆိကမိၣ်ကမၣ်ဝဲအသိး ယ့ၣ်ၡူးတဟ့ၣ်ဝဲစီၤပ့းတရူး တၢ်အလီၢ်အလၤလၢ အပတီၢ်ထီန့ၢ်ဒံး တၢ်မၢဖိအဂၤသ့ၣ်တဖၣ်ဘၣ်. မ့ၢ်ဒၣ်အဝဲဟ့ၣ်လီၤစီၤပ့းတရူးလၢ “မူခိၣ်အဘီအမုၢ်အနီၣ်ဝံာ်” လီၤ. (မး. ၁၆:၁၉) အခီပညီအဲၣ်ဒိးစံးဝဲ စီၤပ့းတရူးဒိးန့ၢ်ဘၣ်ဝဲမူဒါလၢ အဝဲကဒုးအိၣ်ထီၣ်ဝဲ ပှၤသၢဒူၣ်အတၢ်မုၢ်လၢ်လၢ ကနုာ်လီၤဝဲလၢယွၤအဘီအမုၢ်အပူၤလီၤ. ပှၤသၢဒူၣ်အံၤမ့ၢ်ဝဲ ပှၤယူဒၤဖိ, ပှၤၡၤမရံဖိ ဒီးအလီၢ်ခံကတၢၢ်န့ၣ် မ့ၢ်ဝဲပှၤတခီဘီမုၢ်ဖိလီၤ.၁၅. ဘၣ်မနုၤအဃိ စီၤပ့းတရူးသိၣ်ယ့ၣ်ၡူးလဲၣ်, ဒီးအဝဲတဲဝဲဒ်လဲၣ်.၁၅ လၢခံန့ၣ်ယ့ၣ်ၡူးတဲဝဲလၢ ပှၤလၢအဘၣ်တၢ်ဟ့ၣ်လီၤအီၤမူဒါအါအါန့ၣ် ကဘၣ်စံးဆၢတၢ်လၢ ကစၢ်ယွၤအအိၣ် အါအါစ့ၢ်ကီးလီၤ. တၢ်လၢစီၤပ့းတရူးလဲၤခီဖျိဝဲတဖၣ် ပာ်ဖျါထီၣ်ဝဲလၢ ယ့ၣ်ၡူးအတၢ်ကတိၤတဖၣ်အံၤ မ့ၢ်ဝဲတီဝဲလီၤ. (လူၤကၣ် ၁၂:၄၈) ဒ်တၢ်ဆၢကတီၢ်လဲၤပူၤကွံာ်ဝဲအသိး ယ့ၣ်ၡူးပာ်ဖျါထီၣ်ဝဲ တၢ်မ့ၢ်တၢ်တီအဂၤတဖၣ်လၢ အဘၣ်ဃးဒီးမ့းၡံအၤဒီး တယံာ်လၢၤဘၣ်န့ၣ် မ့းၡံအၤအံၤ ကဘၣ်တၢ်မၤအၢမၤသီအီၤ ဒီးမၤသံအီၤလၢ ဝ့ၢ်ယရူၤၡလ့ၣ်အပူၤန့ၣ်လီၤ. ဖဲစီၤပ့းတရူးနၢ်ဟူဘၣ်ဝဲ တၢ်ဂ့ၢ်တဖၣ်အံၤအခါ အသးဘၣ်ဒိဝဲဖးဆါညါ. လၢတၢ်န့ၣ်အဃိ အဝဲကိးထီၣ်ယ့ၣ်ၡူးလၢတၢ်ချၢ ဒီးသိၣ်အီၤလၢ– “ကစၢ်ဧၢ, မ်တၢ်သးကညီၤနၤတက့ၢ်. တၢ်အံၤတဘၣ်ဘၣ်နၤ လ့ၤတက့ၤဘၣ်.” —မး. ၁၆:၂၁, ၂၂.၁၆. ယ့ၣ်ၡူးဘှီဘၣ်ထီၣ်က့ၤ စီၤပ့းတရူးအတၢ်ဆိကမိၣ်ဒ်လဲၣ်, ဒီးယ့ၣ်ၡူးအတၢ်ကတိၤတဖၣ်အံၤ ကဲဘျုးလၢပဂီၢ်ဒ်လဲၣ်.၁၆ စီၤပ့းတရူး ကဆိကမိၣ်လီၤအသးလၢ အဝဲမၤစၢၤယ့ၣ်ၡူးအဃိ ဖဲယ့ၣ်ၡူးစံးဆၢက့ၤတၢ်အခါ စီၤပ့းတရူး ကကမၢကမၣ်ဝဲဒိၣ်မးလီၤ. ဘၣ်သ့ၣ်သ့ၣ် ယ့ၣ်ၡူးအပျဲၢ်အဘီၣ်အဂၤတဖၣ်စ့ၢ်ကီး ဆိကမိၣ်တၢ်ဒ်စီၤပ့းတရူးအသိးအဃိ ယ့ၣ်ၡူးဃၣ်ဒူချၢအသး လၢစီၤပ့းတရူးအအိၣ် ဒီးကွၢ်ဃီၤတၢ်ဆူအဝဲသ့ၣ်အအိၣ်လီၤ. ဒီးအဝဲတဲဝဲလၢ– “မုၣ်ကီၤလံၢ်ဧၢ, ဟးဖးဒီးယၤတက့ၢ်. နမ့ၢ်ပှၤလၢအမၤတံာ်တာ်ယကျဲလီၤ. အဂ့ၢ်ဒ်အံၤ, နတၢ်ဆိကမိၣ်အံၤ တမ့ၢ်တၢ်ဟဲလၢယွၤအအိၣ်ဘၣ်. မ့ၢ်တၢ်ဘၣ်ဃးဒီး ပှၤကညီလီၤ.” (မး. ၁၆:၂၃, ခ့ခါစှီၤကျိာ်, မၢ်ကူး ၈:၃၂, ၃၃) ယ့ၣ်ၡူးအတၢ်ကတိၤတဖၣ်အံၤ ကဲထီၣ်တၢ်မၤလိ လၢပဝဲကိးဂၤဒဲးအဂီၢ် ဒီးပာ်ဖျါထီၣ်ဝဲလၢ ပကဆိကမိၣ်တၢ်လၢ အတလီၤပလိာ်လိာ်အသးဒီး ကစၢ်ယွၤအတၢ်ဆိကမိၣ်တဖၣ်န့ၣ် ညီဝဲဒိၣ်မးလီၤ. လၢတၢ်န့ၣ်အဃိ တဘျီတခီၣ်န့ၣ် ပဆိကမိၣ်လီၤပသးလၢ ပမၤစၢၤပှၤတဂၤဂၤဘၣ်ဆၣ် လၢတၢ်တပာ်သူၣ်ပာ်သးအပူၤ ပမၤတၢ်လၢအဘၣ်မုၣ်ကီၤလံၢ်အသးသ့ဝဲလီၤ. ဖဲန့ၣ်အဆၢကတီၢ် စီၤပ့းတရူး မၤဝဲဒ်လဲၣ်.၁၇. ဖဲယ့ၣ်ၡူးသိၣ်က့ၤသီက့ၤ စီၤပ့းတရူးအခါန့ၣ် အဝဲအဲၣ်ဒိးတဲဝဲတၢ်မနုၤလဲၣ်.၁၇ စီၤပ့းတရူး ကသ့ၣ်ညါလီၤအသးလၢ ယ့ၣ်ၡူးတအဲၣ်ဒိးစံးဝဲလၢ အဝဲမ့ၢ်မုၣ်ကီၤလံၢ်အနီၢ်ကီၢ်ဘၣ်. မုၣ်ကီၤလံၢ်န့ၣ် အၢဝဲသီဝဲအဃိ ယ့ၣ်ၡူးတတူၢ်လိာ်အီၤနီတစဲးဘၣ်. (မး. ၄:၁၀) မ့မ့ၢ် စီၤပ့းတရူးန့ၣ် တမ့ၢ်ပှၤအၢပှၤသီဘၣ်. ယ့ၣ်ၡူးထံၣ်ဘၣ်ဝဲလၢ စီၤပ့းတရူးအိၣ်ဒီး တၢ်ဂ့ၤတၢ်ဝါတဖၣ်အဃိ အဝဲတပာ်တ့ၢ်ကွံာ်အီၤဘၣ်. လၢတၢ်န့ၣ်အလီၢ် ယ့ၣ်ၡူးဘှီဘၣ်ထီၣ်က့ၤ စီၤပ့းတရူးအတၢ်ဆိကမိၣ်လၢ အကမၣ်တဖၣ်လီၤ. ဖျါတြၢၢ်ကလာ်လၢ စီၤပ့းတရူးန့ၣ်တဘၣ် ကဲထီၣ်တၢ်လီၤဃံၤအလီၢ်လၢ ယ့ၣ်ၡူးအဂီၢ်ဘၣ်. အဝဲကဘၣ်အိၣ်လၢ ယ့ၣ်ၡူးအလီၢ်ခံဒီး ဆီၣ်ထွဲမၤစၢၤအီၤလီၤ.ပမ့ၢ်တူၢ်လိာ် တၢ်သိၣ်က့ၤသီက့ၤလၢ တၢ်ဆီၣ်လီၤသးအပူၤန့ၣ် ပကလဲၤထီၣ်လဲၤထီ ဒီးပကဘူးထီၣ်ဒီးယ့ၣ်ၡူးခရံာ်ဒီး အပၢ်ယဟိဝၤယွၤလီၤ၁၈. စီၤပ့းတရူးပာ်ဖျါထီၣ် တၢ်သးတီဒ်လဲၣ်, ဒီးပဝဲစ့ၢ်ကီး ပကွၢ်လိမၤဒိးအီၤ ကသ့ဒ်လဲၣ်.၁၈ မ့ၢ်စီၤပ့းတရူး တဲအါတဲစှၤတၢ်, သးဒိၣ်ထီၣ်တၢ် မ့တမ့ၢ် ကဒူးကဒ့ၣ်တၢ်လၢယ့ၣ်ၡူးအလိၤဧါ. တမ့ၢ်ဒ်န့ၣ်ဘၣ်. အဝဲတူၢ်လိာ်တၢ်သိၣ်က့ၤသီက့ၤ လၢတၢ်ဆီၣ်လီၤသးအပူၤလီၤ. ဒီးအဝဲတီလၢ ယ့ၣ်ၡူးအဖီခိၣ်လီၤ. ပှၤလၢအပိာ်ယ့ၣ်ၡူးအခံကိးဂၤဒဲးန့ၣ် တဘျီတခီၣ် လိၣ်ဘၣ်ဝဲတၢ်သိၣ်က့ၤသီက့ၤလီၤ. ပမ့ၢ်တူၢ်လိာ် တၢ်သိၣ်က့ၤသီက့ၤလၢ တၢ်ဆီၣ်လီၤသးအပူၤန့ၣ် ပကဘူးထီၣ်ဒီးယ့ၣ်ၡူးခရံာ်ဒီး အပၢ်ယဟိဝၤယွၤန့ၣ်လီၤ.—ဖး ကတိၤဒိ ၄:၁၃ တက့ၢ်.ဖဲစီၤပ့းတရူး ဘၣ်တၢ်သိၣ်က့ၤသီက့ၤအီၤ အခါ အဝဲအိၣ်ဒီးတၢ်သးတီ၁၉. ယ့ၣ်ၡူးတဲဝဲ တၢ်ကတိၤလၢအလီၤကမၢကမၣ် မနုၤတခါလဲၣ်, ဒီးစီၤပ့းတရူး ကဆိကမိၣ်လီၤက့ၤအသးဒ်လဲၣ်.၁၉ တယံာ်ဘၣ်ဒီး ယ့ၣ်ၡူးတဲကဒီးဝဲတၢ်လၢ အဒုးကမၢကမၣ် အပျဲၢ်အဘီၣ်တဖၣ်အသးလီၤ. အဝဲစံးဝဲလၢ– “ယစံးဘၣ်တဲဘၣ်သုတီတီအံၤ, ပှၤဆၢထၢၣ်ဖဲအံၤတနီၤနီၤလၢ အတချုးထံၣ်ဒံးဘၣ် ပှၤကညီဖိခွါအံၤဟဲလၢ အဘီအမုၢ်အပူၤန့ၣ်ဒီး, တလ့ၣ်ကွၢ်ဘၣ်တၢ်သံဘၣ်လီၤ.” (မး.၁၆:၂၈) ဖဲန့ၣ်န့ၣ်စီၤပ့းတရူး ကထိၣ်ထံစီၤထံတၢ်လီၤ. မ့ၢ်ယ့ၣ်ၡူးအဲၣ်ဒိးတဲဝဲ အခီပညီဒ်လဲၣ်. ဘၣ်သ့ၣ်သ့ၣ် အဝဲကဆိကမိၣ်လီၤအသးလၢ ယ့ၣ်ၡူးသိၣ်ယၤဖဲမကၢာ်အဃိ မ့ၢ်ယကပၣ်လၢ ပှၤတဖၣ်အံၤအကျါဒံးဧါ.၂၀,၂၁. (က)စီၤပ့းတရူးထံၣ်ဘၣ်ဝဲ တၢ်ထံၣ်လၢညါခီ ဒ်လဲၣ်တခါလဲၣ်. (ခ)ဖဲစီၤပ့းတရူးနၢ်ဟူဘၣ် ပှၤသၢဂၤအတၢ်ကတိၤအခါ အဝဲသ့ၣ်ညါထီၣ်ဝဲတၢ်မနုၤလဲၣ်.၂၀ ဖဲတၢ်ဆၢကတီၢ်လဲၤပူၤကွံာ် တနွံဃၣ်ဃၣ်ဝံၤအလီၢ်ခံ ယ့ၣ်ၡူးကိးဝဲ စီၤယၤကိာ်, စီၤယိၤဟၣ် ဒီးစီၤပ့းတရူးဆူ “ကစၢၢ်ဖးထီတဖျၢၣ်အလိၤ” န့ၣ်လီၤ. ဘၣ်သ့ၣ်သ့ၣ် ကစၢၢ်တဖျၢၣ်အံၤကမ့ၢ်ဝဲ ကစၢၢ်ဃ့ရမိၣ်လၢ အအိၣ်ယံၤဒီးအဝဲသ့ၣ် ထဲစှၤမံးလာ်န့ၣ်လီၤ. ဘၣ်လၢမုၢ်နၤခီအဃိ ယ့ၣ်ၡူးအပျဲၢ်သၢဂၤအံၤ အဲၣ်ဒိးမံဝဲလံ. ဘၣ်ဆၣ် ဖဲယ့ၣ်ၡူးဃ့ဘါထုကဖၣ်တၢ် အဆၢကတီၢ်န့ၣ် တၢ်လီၤဆီကဲထီၣ်အသးတခါအဃိ အဝဲသ့ၣ်ဘံၣ်အမဲာ်တချုးလၢၤဘၣ်.—မး. ၁၇:၁; လူၤကၣ် ၉:၂၈, ၂၉, ၃၂.၂၁ ယ့ၣ်ၡူးလဲလိာ်အသးလၢ အဝဲသ့ၣ်အမဲာ်ညါလီၤ. ယ့ၣ်ၡူးအမဲာ်သၣ် ကပီၤထီၣ်ဝဲဒ် မုၢ်အသိးဒီး အကူအသိးတဖၣ် ဝါထီၣ်ဒီးကပြုၢ်ကပြီၤဝဲလီၤ. ဝံၤဒီးပှၤခံဂၤ အိၣ်ဖျါထီၣ်လၢ ယ့ၣ်ၡူးအဃၢၤလီၤ. ပှၤခံဂၤန့ၣ် ဘၣ်တၢ်ဒိလီၤအီၤလၢစီၤမိၤၡ့ ဒီးဝံအ့ၤလံယၤလီၤ. အဝဲသ့ၣ် ကတိၤတၢ်ဒီးယ့ၣ်ၡူးဘၣ်ဃးဒီး “အတၢ်က့ၤထီၣ်, လၢအကလၢထီၣ်ပှဲၤထီၣ်လၢ ယရူၤၡလ့ၣ်အပူၤအဂ့ၢ်န့ၣ်လီၤ.” ဖျါလၢတၢ်ဂ့ၢ်တဖၣ်အံၤ ပၣ်ဃုာ်ဒီး ယ့ၣ်ၡူးအတၢ်သံဒီး အတၢ်ဂဲၤဆၢထၢၣ်သမူထီၣ်က့ၤအဂ့ၢ်န့ၣ်လီၤ. လၢတၢ်န့ၣ်အဃိ စီၤပ့းတရူး ကသ့ၣ်ညါလီၤက့ၤအတၢ်ကမၣ်လီၤ. မ့ၢ်လၢအဝဲတဲဝဲလၢ ယ့ၣ်ၡူးန့ၣ်တလိၣ်တူၢ်ဘၣ် တၢ်နးတၢ်ဖှီၣ်ဒီးသံဝဲအဃိလီၤ.—လူၤကၣ်၉:၃၀, ၃၁.၂၂,၂၃. (က)စီၤပ့းတရူးပာ်ဖျါထီၣ် တၢ်သူၣ်ဆူၣ်သးဆူၣ်ဒီး တၢ်အဲၣ်တၢ်ကွံဒ်လဲၣ်. (ခ)နၤအဝဲန့ၣ် စီၤပ့းတရူး, စီၤယၤကိာ်ဒီး စီၤယိၤဟၣ်ဒိးန့ၢ်ဘၣ်ဝဲ တၢ်ဆိၣ်ဂ့ၤအဂၤမနုၤလဲၣ်.၂၂ ဖျါလၢစီၤမိၤၡ့ဒီး ဝံအ့ၤလံယၤကထုးဖးအသးဒီးယ့ၣ်ၡူးလီၤ. ဘၣ်ဆၣ် စီၤပ့းတရူးတအဲၣ်ဒိးဝဲလၢ တၢ်ထံၣ်တၢ်လၢညါခီအံၤ ကကတၢၢ်ကွံာ်ဝဲချ့သဒံးဘၣ်. လၢတၢ်န့ၣ်အဃိ အဝဲတဲဝဲလၢ– “ကစၢ်ဧၢ, ပအိၣ်ဖဲအံၤဂ့ၤမးလီၤ. ဒီးမ်ပမၤဒဲသၢဖျၢၣ်, လၢနဂီၢ်တဖျၢၣ်, ဒီးလၢစီၤမိၤၡ့အဂီၢ်တဖျၢၣ်, ဒီးလၢစီၤအ့ၤလံယၤအဂီၢ်တဖျၢၣ်တက့ၢ်.” နီၢ်နီၢ်န့ၣ်စီၤမိၤၡ့ဒီး ဝံအ့ၤလံယၤသံဝဲဖးယံာ်လံ. ဒီးမ့ၢ်ဒၣ်ထဲ တၢ်ထံၣ်လၢညါခီတခါအဃိ ပှၤလၢအအိၣ်ဖျါထီၣ်အသး ဒ်စီၤမိၤၡ့ဒီးဝံအ့ၤလံယၤအသိးန့ၣ် တလိၣ်ဘၣ်ဝဲဒဲဘၣ်. စီၤပ့းတရူးအထးခိၣ်ချ့အဃိ အဝဲဆိကမိၣ်တၢ်တချုးဘၣ် ဒီးတဲဝဲဒ်န့ၣ်လီၤ. ဘၣ်ဆၣ် စီၤပ့းတရူးအတၢ်သူၣ်ဆူၣ်သးဆူၣ်ဒီး အတၢ်အဲၣ်တၢ်ကွံန့ၣ် ထုးန့ၢ်ပသးဒိၣ်မးလီၤ.—လူၤကၣ် ၉:၃၃.စီၤပ့းတရူး, စီၤယၤကိာ် ဒီးစီၤယိၤဟၣ်န့ၣ် ဒိးန့ၢ်ဘၣ်တၢ်ဆိၣ်ဂ့ၤခီဖျိလၢ အဝဲသ့ၣ် ထံၣ်ဘၣ်ဝဲတၢ်ထံၣ်လၢညါခီ လၢအလီၤသူၣ်ပိၢ်သးဝးလီၤ၂၃ နၤအဝဲန့ၣ် စီၤပ့းတရူး, စီၤယၤကိာ်ဒီး စီၤယိၤဟၣ်ဒိးန့ၢ်ဘၣ်ဝဲ တၢ်ဆိၣ်ဂ့ၤလၢအဂၤတမံၤလီၤ. ဖဲအဝဲသ့ၣ်အိၣ်လၢ ကစၢၢ်ခိၣ်အဖၢမုၢ်န့ၣ် တၢ်အၢၣ်တလိၣ်ဟဲအိၣ်ဖျါထီၣ်ဒီး လီၤကဒုဘၣ်အဝဲသ့ၣ်လီၤ. ဒီးလၢတၢ်အၢၣ်အပူၤန့ၣ် ယဟိဝၤယွၤအကလုၢ်သီၣ်ထီၣ်ဝဲ ဒီးစံးဝဲလၢ– “တၢ်လၢပှၤတဂၤအံၤ, မ့ၢ်ယဖိခွါလၢ ယအဲၣ်အီၤလီၤ. ဒိကနၣ်အကလုၢ်တက့ၢ်.” ဝံၤဒီးတၢ်ထံၣ်လၢညါခီ ကတၢၢ်ကွံာ်ဝဲလီၤ. ဒီးအဝဲသ့ၣ်ထံၣ်ဘၣ်ဝဲထဲ ယ့ၣ်ၡူးတဂၤဧိၤလီၤ.—လူၤကၣ် ၉:၃၄-၃၆.၂၄. (က)တၢ်ထံၣ်လၢညါခီအံၤ ကဲဘျုးလၢစီၤပ့းတရူးအဂီၢ်ဒ်လဲၣ်. (ခ)မုၢ်မဆါတနံၤညါအံၤ တၢ်ထံၣ်လၢညါခီအံၤ ကဲဘျုးလၢပဂီၢ်ဒ်လဲၣ်.၂၄ စီၤပ့းတရူးထံၣ်ဘၣ်ဝဲ တၢ်ထံၣ်လၢညါခီအံၤန့ၣ် မ့ၢ်တၢ်ဆိၣ်ဂ့ၤဖးဒိၣ်လၢအဂီၢ် တကးဒံးဘၣ် ကဲဘျုးလၢပဂီၢ်စ့ၢ်ကီးလီၤ. နံၣ်လၢအဆံတဖၣ် လဲၤပူၤကွံာ်ဝံၤအလီၢ်ခံ စီၤပ့းတရူးကွဲးဖျါထီၣ်ဝဲ ဘၣ်ဃးဒီးတၢ်ဆိၣ်ဂ့ၤအံၤလီၤ. ခီဖျိလၢ အဝဲထံၣ်ဆိဝဲ ယ့ၣ်ၡူးဒ်စီၤပၤလၢ မူခိၣ်အဃိအဝဲကွဲးဝဲလၢအ ‘ထံၣ်ဘၣ် [ယ့ၣ်ၡူး] အစိအကမီၤလၢအမဲာ်’ န့ၣ်လီၤ. တၢ်ထံၣ်လၢညါခီအံၤ ပာ်ဂၢၢ်ပာ်ကျၢၤထီၣ်ဝဲ ဝံအတၢ်စံးပာ်အါမံၤ ဒီးမၤဆူၣ်ထီၣ်စီၤပ့းတရူးအတၢ်နာ် ဒ်သိးအဝဲကွၢ်ဆၢၣ်မဲာ် တၢ်နးတၢ်ဖှီၣ်လၢခါဆူညါကကဲဝဲအဂီၢ်န့ၣ်လီၤ. (ဖး၂ ပ့းတရူး ၁:၁၆-၁၉ တက့ၢ်.) တကးဒံးဘၣ် တၢ်ထံၣ်လၢညါခီအံၤ မၤဆူၣ်ထီၣ်ပတၢ်နာ် ဘၣ်ဃးဒီး ဝံအတၢ်စံးပာ်တဖၣ်လၢ အဘၣ်ထွဲလိာ်အသးဒီးယ့ၣ်ၡူးဒီး ယွၤအဘီအမုၢ်သ့ဝဲလီၤ. ဘၣ်ဆၣ် ပမ့ၢ်အဲၣ်ဒိးဒိးန့ၢ်ဘၣ် ဘီမုၢ်အတၢ်ဆိၣ်ဂ့ၤတဖၣ်န့ၣ် ဒ်စီၤပ့းတရူးအသိး ပကဘၣ်တီဒီးယ့ၣ်ၡူး, မၤလိတၢ်လၢအအိၣ်, တူၢ်လိာ်အတၢ်သိၣ်က့ၤသီက့ၤ ဒီးပိာ်အခံလၢတၢ်ဆီၣ်လီၤသးအပူၤ တုၤလၢအကတၢၢ်လီၤ.၁. စီၤပ့းတရူးအသးကဘၣ်ဒိဝဲသပှၢ်ကတၢၢ်လၢ ဆၢကတီၢ်ဖဲလဲၣ်.တၢ်မၤအသး လၢတဖျးမဲာ်အတီၢ်ပူၤန့ၣ် ဒုးကဲထီၣ်ဝဲတၢ်သူၣ်အုးသးအုးလၢ စီၤပ့းတရူးသးပ့ၤနီၣ်ဝဲ တန့ၢ်နီတဘျီဘၣ်. ဖဲစီၤပ့းတရူးဒီးယ့ၣ်ၡူး ကွၢ်လိာ်အသးအဆၢကတီၢ်မ့ၢ်ယ့ၣ်ၡူး အမဲာ်သၣ်ကဖျါလၢ အသးဟးဂီၤ မ့တမ့ၢ်အသးတမုာ်လၢ စီၤပ့းတရူးအဃိဧါ. ပတဲလီၤတံၢ်တသ့ဘၣ်. လံာ်စီဆှံတဲဝဲ ယိယိဖိလၢ “ကစၢ်န့ၣ်ဃၣ်ဃီၤအသးဒီး ကွၢ်စီၤပ့းတရူးလီၤ.” (လူၤကၣ် ၂၂:၆၁) ဘၣ်ဆၣ်ဖဲယ့ၣ်ၡူးကွၢ်အီၤအဆၢကတီၢ်န့ၣ် အဝဲသ့ၣ်ညါလီၤက့ၤအသးလၢ အမၤဘၣ်တၢ်ကမၣ် ဒိၣ်ဝဲထဲလဲၣ်န့ၣ်လီၤ. တၢ်လၢစီၤပ့းတရူးစံးဝဲလၢ အဝဲတမၤဝဲနီတဘျီဘၣ်န့ၣ် အဝဲမၤဝဲသပှၢ်ကတၢၢ်လီၤ. အဝဲသမၢဝဲအသရၣ်လၢ အအဲၣ်ဘၣ်ဝဲဒိၣ်မး ဒ်ယ့ၣ်ၡူးစံးပာ်ဝဲအသိးန့ၣ်လီၤ. ဖဲန့ၣ်န့ၣ် စီၤပ့းတရူးအသးဘၣ်ဒိဝဲ သပှၢ်ကတၢၢ်, ဒီးမုၢ်နံၤအံၤ ကမ့ၢ်မုၢ်နံၤလၢ အလီၤသးအုးအဒိၣ်ကတၢၢ်လၢအဂီၢ်လီၤ. ၂. စီၤပ့းတရူးကဘၣ်မၤလိဝဲ တၢ်ဂ့ၢ်မနုၤလဲၣ်, ပဒိးန့ၢ်ဘၣ်တၢ်အဘျုးလၢ အတၢ်လဲၤခီဖျိကသ့ဒ်လဲၣ်.၂ စီၤပ့းတရူး အတၢ်မုၢ်လၢ် တလီၤပံာ်ဝဲဒံးဘၣ်. မ့ၢ်လၢအဝဲအိၣ်ဒီးတၢ်နာ်အဃိ တၢ်ခွဲးတၢ်ယာ်အိၣ်ဝဲလၢ ကပီၢ်ယၢ်လီၤက့ၤအသးဒီး ဒိးန့ၢ်ဘၣ်တၢ်မၤလိဖးဒိၣ်တခါလၢ ဘၣ်ဃးဒီးတၢ်ပျၢ်တၢ်ကမၣ်လီၤ. ပဝဲစ့ၢ်ကီးဒ်သိးပကဒိးန့ၢ်ဘၣ် တၢ်မၤလိအံၤအဂီၢ်ပကကွၢ်သကိး စီၤပ့းတရူးအတၢ်လဲၤခီဖျိန့ၣ်လီၤ.၃,၄. (က)စီၤပ့းတရူးသံကွၢ် ယ့ၣ်ၡူးဒ်လဲၣ်, ဒီးဘၣ်သ့ၣ်သ့ၣ် စီၤပ့းတရူးကဆိကမိၣ်လီၤအသးဒ်လဲၣ်. (ခ)စီၤပ့းတရူးကွၢ်လိမၤဒိး ပှၤလၢအအိၣ်ဝးတရံးအီၤတဖၣ်န့ၣ် ယ့ၣ်ၡူးပာ်ဖျါထီၣ်ဝဲဒ်လဲၣ်.၃ လၢအပူၤကွံာ်ဃုလါ လၢဝ့ၢ်ကပ့းရနီၣ်န့ၣ် စီၤပ့းတရူးလဲၤဝဲဆူယ့ၣ်ၡူးအအိၣ် ဒီးသံကွၢ်အီၤလၢ– “ကစၢ်ဧၢ, ယဒီပုၢ်ဝဲၢ်မ့ၢ်မၤကမၣ်ဘၣ်ယၤဒီး, ယဘၣ်ပျၢ်အတၢ်န့ၣ်ပှံၤစုလဲၣ်. တုၤအပှဲၤထီၣ်နွံစုဧါ.” ဖဲစီၤပ့းတရူးတဲဝဲဒ်န့ၣ်အဆၢကတီၢ် အဝဲကဆိကမိၣ်လီၤအသးလၢ အမ့ၢ်ပှၤလၢအသးဖးဂ့ၤညါ. မ့ၢ်လၢတၢ်ဘူၣ်တၢ်ဘါခိၣ်နၢ်တဖၣ် သိၣ်လိဝဲပှၤဂၤတဖၣ်လၢ အဝဲသ့ၣ်ကဘၣ်ပျၢ်ပှၤလၢ အမၤကမၣ်အီၤတဂၤ ထဲသၢဘျီဧိၤလီၤ. ယ့ၣ်ၡူးတဲဆၢက့ၤစီၤပ့းတရူးလၢ– “ယတစံးဘၣ်, တုၤအပှဲၤထီၣ်နွံစုဘၣ်, မ့ၢ်တုၤအပှဲၤထီၣ် နွံစုအဘျီနွံဆံလီၤ.”—မး. ၁၈:၂၁, ၂၂.၄ မ့ၢ်ယ့ၣ်ၡူးအဲၣ်ဒိးစံးဝဲလၢ စီၤပ့းတရူးကြၢးဂံၢ်ဒီး တိၢ်နီၣ်ဃာ်ဝဲပှၤဂၤအတၢ်ကမၣ်ဧါ. တမ့ၢ်ဘၣ်. ဖဲယ့ၣ်ၡူးတဲဝဲလၢ “နွံစုအဘျီနွံဆံ” န့ၣ်အဝဲအဲၣ်ဒိးစံးဝဲလၢ တၢ်အဲၣ်တၢ်ကွံန့ၣ် တပျဲပှၤလၢပကဂံၢ် ပှၤဂၤအတၢ်ကမၣ်ဘၣ်. (၁ ကရံၣ်. ၁၃:၄, ၅) ယ့ၣ်ၡူးပာ်ဖျါထီၣ်ဝဲလၢ စီၤပ့းတရူးန့ၣ်ကွၢ်လိဝဲ ပှၤလၢအအိၣ်ဝးတရံးအီၤ လၢအတအိၣ်ဒီးတၢ်သးကညီၤ ဒီးတအဲၣ်ဒိးပျၢ် ပှၤဂၤအတၢ်ကမၣ်တဖၣ်န့ၣ်လီၤ. ဘၣ်ဆၣ် ပှၤလၢအအဲၣ်ဒိးကွၢ်လိကစၢ်ယွၤန့ၣ် ကဘၣ်ပာ်အသးဖးလဲၢ်ဒီး ကဘၣ်ပျၢ်ပှၤဂၤအတၢ်ကမၣ် တဘျီဝံၤတဘျီလီၤ.—ဖး ၁ယိၤဟၣ် ၁:၇-၉ တက့ၢ်. ၅. ပသ့ၣ်ညါထီၣ် တၢ်ပျၢ်တၢ်ကမၣ်အလုၢ်အပှ့ၤလၢ ဆၢကတီၢ်ဖဲလဲၣ်.၅ စီၤပ့းတရူး တူၢ်လိာ်ယ့ၣ်ၡူးအတၢ်ကတိၤလီၤ. ဘၣ်ဆၣ် ယ့ၣ်ၡူးဟ့ၣ်အီၤတၢ်မၤလိအံၤန့ၣ် မ့ၢ်အနုာ်လီၤလၢအသးကံၢ်ပူၤစ့ၢ်ကီးဧါ. တဘျီတခီၣ် ပဝဲသ့ၣ်တဖၣ်န့ၣ် ပနၢ်ပၢၢ်ထီၣ်တၢ်ပျၢ်တၢ်ကမၣ်အလုၢ်အပှ့ၤ ဖဲပလိၣ်ဘၣ်လၢပှၤဂၤကပျၢ်ကွံာ် ပတၢ်ကမၣ်အဆၢကတီၢ်လီၤ. လၢတၢ်န့ၣ်အဃိ ပကကွၢ်ကဒါက့ၤ တၢ်မၤအသးတဖၣ် ဖဲတချုးယ့ၣ်ၡူးသံဝဲအဆၢကတီၢ်န့ၣ်လီၤ. လၢစှၤနၣ်ရံၣ်အတီၢ်ပူၤန့ၣ် စီၤပ့းတရူးမၤကမၣ်ဘၣ်တၢ်အါမံၤအဃိ လိၣ်ဘၣ်ဝဲတၢ်ပျၢ်တၢ်ကမၣ်အါမးလီၤ.၆. ဖဲယ့ၣ်ၡူးသ့အတၢ်မၢဖိတဖၣ် အခီၣ်အဆၢကတီၢ်န့ၣ် စီၤပ့းတရူးမၤဝဲဒ်လဲၣ်, ဒီးယ့ၣ်ၡူး ရ့ဒီးအီၤဒ်လဲၣ်.၆ ဟါအဝဲအံၤန့ၣ် မ့ၢ်ဟါလၢ အရ့ဒိၣ်ကတၢၢ်လီၤ. မ့ၢ်လၢယ့ၣ်ၡူးကအိၣ်မူဘၣ်လၢ ဟီၣ်ခိၣ်ချၢအလီၢ်ခံကတၢၢ်တနၤန့ၣ်လီၤ. ဒီးအဝဲကဘၣ်သိၣ်လိဝဲ အတၢ်မၢဖိတဖၣ်အိၣ်ဒံးအါမးလီၤ. အဒိ တၢ်သ့ပှၤဂၤအခီၣ်န့ၣ် မ့ၢ်ကုၢ်အတၢ်မၤဘၣ်ဆၣ် ယ့ၣ်ၡူးပာ်လီၤတၢ်အဒိလၢ တၢ်ဆီၣ်လီၤသးအပူၤ ဒီးသ့ဝဲအတၢ်မၢဖိအခီၣ်လီၤ. အဆိကတၢၢ်န့ၣ် စီၤပ့းတရူးသံကွၢ်ယ့ၣ်ၡူးလၢ မ့ၢ်နကသ့ယခီၣ် အနီၢ်ကီၢ်ဧါ. ဝံၤဒီးအဝဲတအဲၣ်ဒိးဟ့ၣ်အခွဲးလၢ ယ့ၣ်ၡူးကသ့ဝဲအခီၣ်ဘၣ်. တယံာ်ဘၣ်ဒီး စီၤပ့းတရူးတဲဝဲယ့ၣ်ၡူးလၢ တဘၣ်သ့ထဲယခီၣ်တဂ့ၤ, သ့ဃုာ်ဒီးယစုဒီးယခိၣ်တက့ၢ်. ယ့ၣ်ၡူးတသးထီၣ်အီၤဘၣ်. ဒီးယ့ၣ်ၡူးတဲနၢ်ပၢၢ်အဝဲသ့ၣ်လၢ ဘၣ်မနုၤအဃိ အဝဲမၤဝဲဒ်အံၤလဲၣ် ဒီးအရ့ဒိၣ်ဝဲထဲလဲၣ်အဂ့ၢ်န့ၣ်လီၤ.—ယိၤဟၣ် ၁၃:၁-၁၇.၇,၈. (က)စီၤပ့းတရူးမၤကမၣ်ဘၣ်ဝဲ ယ့ၣ်ၡူးလၢကျဲဒ်လဲၣ်. (ခ)ယ့ၣ်ၡူးပာ်ဖျါထီၣ် တၢ်သးကညီၤဒီး တၢ်ပျၢ်တၢ်ကမၣ်လၢ ကျဲဒ်လဲၣ်.၇ တယံာ်ဘၣ်ဒီး စီၤပ့းတရူးမၤကမၣ်ဘၣ်တၢ်လၢ အသီတဘျီကဒီးလံ. တၢ်မၢဖိတဖၣ် အ့ၣ်လိာ်အသးလၢ မတၤတဂၤမ့ၢ်ပှၤလၢအဒိၣ်ကတၢၢ်လဲၣ်န့ၣ်လီၤ. ဖဲန့ၣ်အခါ စီၤပ့းတရူးစ့ၢ်ကီး ဟဲထိၣ်အဖံဘၣ်ခိၣ်ဒီး အဝဲသ့ၣ်လီၤ. အဝဲသ့ၣ်ပာ်ထီၣ်ထီအသး ထဲအံၤဘၣ်ဆၣ် ယ့ၣ်ၡူးဘှီက့ၤအီၤလၢ တၢ်သူၣ်ကညီၤသးကညီအပူၤ ဒီးစံးပတြၢၤအဝဲသ့ၣ်လီၤ. မ့ၢ်လၢအဝဲသ့ၣ် မၤတ့ၢ်တၢ်ဂ့ၤဒီး တီဒီးအီၤအဃိလီၤ. ဘၣ်ဆၣ်ယ့ၣ်ၡူးတဲဆိပာ်ဝဲလၢ အဝဲသ့ၣ်ကိးဂၤဒဲး ကဃ့ၢ်သဒၣ်ကွံာ်အီၤလီၤ. စီၤပ့းတရူးတဲဆၢက့ၤအီၤလၢ ယမ့ၢ်ဘၣ်သံသနာ်က့ ယတပာ်တ့ၢ်ကွံာ်နၤ နီတဘျီဘၣ်. ဒီးယ့ၣ်ၡူးတဲဆိပာ်အီၤလၢ နၤအဝဲအံၤတချုးလၢ ဆီဖါအိၣ်အိထီၣ်ခံဘျီန့ၣ် နကသမၢယၤသၢဘျီန့ၣ်လီၤ. စီၤပ့းတရူးပာ်ကဖၢလၢအသးဒီး တဲဝဲလၢတၢ်မၢဖိအဂၤသ့ၣ်တဖၣ် မ့ၢ်မၤဝဲဒ်န့ၣ်သနာ်က့ လ့ၤတက့ၤယတမၤဘၣ်.—မး. ၂၆:၃၁-၃၅; မၢ်ကူး ၁၄:၂၇-၃၁; လူၤကၣ် ၂၂:၂၄-၂၈; ယိၤဟၣ် ၁၃:၃၆-၃၈.၈ မ့ၢ်ယ့ၣ်ၡူးအတၢ်ဝံသးစူၤ ဘူးကလၢာ်လံဧါ. လၢတၢ်န့ၣ်အလီၢ် လၢတၢ်ကီတၢ်ခဲသ့ၣ်တဖၣ်အံၤအပူၤ ယ့ၣ်ၡူးကွၢ်လၢအတၢ်မၢဖိတဖၣ်အတၢ်ဂ့ၤတခီထီဘိလီၤ. ယ့ၣ်ၡူးသ့ၣ်ညါပာ်စၢၤလၢ စီၤပ့းတရူးကသမၢအီၤဘၣ်ဆၣ် အဝဲစံးဝဲလၢ– “မ့မ့ၢ်ယဲဒၣ်အံၤ, ဒ်သိးနတၢ်နာ်သုတဟးဂီၤကွံာ်တဂ့ၤဒီး, ယဘါထုကဖၣ်န့ၢ်လံလၢနဂီၢ်လံ. ဒီးတုၤနဃၣ်လိၤက့ၤနသးဒီး, ဒုးဆူၣ်ထီၣ်နဒီပုၢ်ဝဲၢ် အဂံၢ်အဘါတက့ၢ်.” (လူၤကၣ် ၂၂:၃၂) လၢတၢ်န့ၣ်အဃိ ပထံၣ်ဘၣ်လၢယ့ၣ်ၡူးနာ်ဝဲလၢ စီၤပ့းတရူးကပီၢ်ယၢ်လီၤက့ၤအသး ဒီးဆဲးမၤယွၤအတၢ်မၤလၢ တၢ်သးတီအပူၤလီၤ. ယ့ၣ်ၡူးန့ၣ် မ့ၢ်ပှၤလၢအသူၣ်ဂ့ၤသးဝါ ဒီးပျၢ်ပှၤဂၤအတၢ်ကမၣ်ညီဝဲလီၤ.၉,၁၀. (က)လၢက့ၤသစ့းမနၤတၤသၣ်လီၢ်န့ၣ် ဘၣ်မနုၤအဃိ ယ့ၣ်ၡူးဘၣ်သိၣ်ဝဲ စီၤပ့းတရူးလဲၣ်. (ခ)ပမ့ၢ်ဆိကမိၣ်က့ၤ စီၤပ့းတရူးအတၢ်လဲၤခီဖျိန့ၣ် ပသ့ၣ်နီၣ်ဘၣ်က့ၤ တၢ်မနုၤလဲၣ်.၉ လၢခံဖဲ က့ၤသစ့းမနၤတၤသၣ်လီၢ်န့ၣ် ယ့ၣ်ၡူးဘၣ်သိၣ်စီၤပ့းတရူး အါန့ၢ်ဒံးတဘျီလီၤ. ဖဲန့ၣ်န့ၣ် ယ့ၣ်ၡူးတဲဘၣ် စီၤပ့းတရူး, စီၤယၤကိာ်ဒီးစီၤယိၤဟၣ်လၢ အဝဲသ့ၣ်ကဘၣ်ဆိးသီဖဲ အဝဲလဲၤဃ့ထုကဖၣ်တၢ် အဆၢကတီၢ်န့ၣ်လီၤ. ယ့ၣ်ၡူးအသူၣ်ကိၢ်သးဂီၤဒိၣ်မးဒီး လိၣ်ဘၣ်တၢ်ဟ့ၣ်ဂံၢ်ဟ့ၣ်ဘါဘၣ်ဆၣ် စီၤပ့းတရူးဒီး တၢ်မၢဖိအဂၤတဖၣ်န့ၣ် မံခ့မံသပ့ၤဝဲ တဘျီဝံၤတဘျီလီၤ. ဘၣ်ဆၣ် ယ့ၣ်ၡူးဒိသူၣ်ဒိသးလၢအဝဲသ့ၣ်ဖီခိၣ်, ပျၢ်ကွံာ်အတၢ်ကမၣ်ဒီး စံးဝဲလၢ– “သုသးအဂံၢ်အဘါဆူၣ်ကစီဒီ, မ့မ့ၢ်သုနီၢ်ခိတခီ အဂံၢ်အဘါစၢ်ဝဲလီၤ.”—မၢ်ကူး ၁၄:၃၂-၄၁, ခ့ခါစှီၤကျိာ်.၁၀ တယံာ်ဘၣ်န့ၣ် ပှၤဂီၢ်မုၢ်ဟဲတုၤဝဲဒီးစိာ်ဝဲ မ့ၣ်အူတၢၣ်, နးဒီးနီၢ်တီၢ်တဖၣ်လီၤ. ဖဲန့ၣ်အဆၢကတီၢ် အဝဲသ့ၣ်ကဘၣ်အိၣ်ဒီး တၢ်ပလီၢ်သူၣ်ပလီၢ်သး ဒီးတၢ်ကူၣ်သ့လီၤ. ဒီးစီၤပ့းတရူးထုးထီၣ်ဝဲ အနးတဘျီဃီဝံၤ ကျီဝဲစီၤမါလဃူးအခိၣ် တပျာ်ဝဲအဃိ ဘၣ်လၢအနၢ်ကု ဒီးထီၣ်တဲာ်ကွံာ်ဝဲတခီလီၤ. ယ့ၣ်ၡူးသိၣ်က့ၤသီက့ၤစီၤပ့းတရူးလၢ တၢ်ဝံသးစူၤအပူၤ, မၤဘျါက့ၤစီၤမါလဃူးအနၢ် ဒီးတဲဖျါထီၣ်ဝဲ တၢ်သိၣ်တၢ်သီလၢ အကဲဘျုးလၢအပျဲၢ်အဘီၣ်တဖၣ်အဂီၢ် တုၤလီၤလၢမုၢ်မဆါတနံၤအံၤလီၤ. (မး. ၂၆:၄၇-၅၅; လူၤကၣ် ၂၂:၄၇-၅၁; ယိၤဟၣ် ၁၈:၁၀, ၁၁) စီၤပ့းတရူးမၤကမၣ်ဘၣ်တၢ် အါဘျီလံအဃိအဝဲလိၣ်ဘၣ်ဝဲ တၢ်ပျၢ်တၢ်ကမၣ်သပှၢ်ကတၢၢ်လီၤ. ပမ့ၢ်ဆိကမိၣ်က့ၤ စီၤပ့းတရူးအတၢ်လဲၤခီဖျိန့ၣ် ပသ့ၣ်နီၣ်ဘၣ်က့ၤလၢ ပဝဲစ့ၢ်ကီးပမၤကမၣ်တၢ်အါဘျီန့ၣ်လီၤ. (ဖးယၤကိာ် ၃:၂ တက့ၢ်.) ကိးနံၤဒဲးန့ၣ် ပလိၣ်ဘၣ်လၢကစၢ်ယွၤကပျၢ် ပတၢ်ကမၣ်လီၤ. မ့မ့ၢ်လၢစီၤပ့းတရူးတခီ ဖဲနၤအဝဲန့ၣ်န့ၣ် အဝဲမၤဒံးတၢ်ကမၣ်ဖးဒိၣ်တခါလီၤ.၁၁,၁၂. (က)ဖဲပှၤဖီၣ်ယ့ၣ်ၡူးဝံၤအလီၢ်ခံန့ၣ် စီၤပ့းတရူးပာ်ဖျါထီၣ် တၢ်သးဒူဒ်လဲၣ်. (ခ)ဘၣ်မနုၤအဃိ ပတဲသ့လၢစီၤပ့းတရူး တအိၣ်ဒီးတၢ်သးဒူထဲသိးဒီး အတဲဝဲအသိးလဲၣ်.၁၁ ယ့ၣ်ၡူးတဲဘၣ်ပှၤဂီၢ်မုၢ်လၢ သုမ့ၢ်ဃုယၤန့ၣ် ပျဲက့ၤယတၢ်မၢဖိတဖၣ်တက့ၢ်. ဖဲစီၤပ့းတရူးထံၣ်ဘၣ်ဝဲ ပှၤဂီၢ်မုၢ်ဖီၣ်ယ့ၣ်ၡူးဒီး စၢဃာ်အီၤအဆၢကတီၢ်န့ၣ်, စီၤပ့းတရူးအသးလၢာ်ခီဖျိလၢ အဝဲမၤစၢၤဝဲ တသ့နီတမံၤဘၣ်အဃိလီၤ. ဝံၤဒီးစီၤပ့ၤတရူး ဃ့ၢ်သဒၣ်ကွံာ်အီၤဒ် တၢ်မၢဖိအဂၤတဖၣ်အသိးန့ၣ်လီၤ.၁၂ ဘၣ်သ့ၣ်သ့ၣ် စီၤပ့းတရူးဒီးစီၤယိၤဟၣ် ဃ့ၢ်ဝဲတုၤလီၤလၢ ပှၤလုၢ်တၢ်အခိၣ်အလီၢ်လံၤ စီၤအၣ်နၣ် အဟံၣ်ကပိာ်ကပၤန့ၣ်လီၤ. ဖဲန့ၣ်န့ၣ် ပှၤသမံသမိးယ့ၣ်ၡူးဝံၤ ဆှၢအီၤဆူစီၤကၤယါဖၤအအိၣ်ဒီး စီၤပ့းတရူးဒီးစီၤယိၤဟၣ် “ပိာ်ထီၣ်အဝဲသ့ၣ်အခံလၢအယံၤ” န့ၣ်လီၤ. (မး. ၂၆:၅၈, ခ့ခါစှီၤကျိာ်; ယိၤဟၣ် ၁၈:၁၂, ၁၃) ပတဲလၢစီၤပ့းတရူးမ့ၢ်ပှၤလၢ အသဒံတအိၣ်ဘၣ်န့ၣ် တသ့ဝဲဘၣ်. ပှၤဂီၢ်မုၢ်တဖုအံၤအိၣ်ဒီး တၢ်စုကဝဲၤဒီး စီၤပ့းတရူးမၤဘၣ်ဒိအဝဲသ့ၣ် အပှၤတဂၤလံ. လၢတၢ်န့ၣ်အဃိ ဒ်သိးအဝဲကပိာ်ယ့ၣ်ၡူးအခံအဂီၢ်န့ၣ် အတၢ်သးဒူကဘၣ်အိၣ်လီၤသၢၣ်. ဘၣ်ဆၣ် စီၤပ့းတရူးအသးတဒူထဲသိးဒီး အတဲပာ်စၢၤဝဲအဃိ အဝဲလီၤဂာ်ဒ်သိးဒီး ဒိကအိလၢအဒူလၢသ့ၣ်ကိပူၤန့ၣ်လီၤ. ဖျါလၢအဝဲသံဃုာ်ဒီး အသရၣ်တဘူၣ်ဒံးဘၣ်.—မၢ်ကူး ၁၄:၃၁.၁၃. ပမ့ၢ်အဲၣ်ဒိးပိာ် ယ့ၣ်ၡူးအခံနီၢ်ကီၢ်န့ၣ် ပကဘၣ်မၤဒ်လဲၣ်.၁၃ ဒ်စီၤပ့းတရူးအသိး မုၢ်မဆါတနံၤညါအံၤ ပှၤအါဂၤအဲၣ်ဒိးပိာ်ခရံာ်အခံ “လၢအယံၤ” —အခီပညီ အဲၣ်ဒိးစံးဝဲလၢ အဝဲသ့ၣ်တအဲၣ်ဒိးလၢ ပှၤဂၤကသ့ၣ်ညါဝဲလၢ အဝဲသ့ၣ်ပိာ် ခရံာ်အခံဘၣ်. ဘၣ်ဆၣ်လၢခံန့ၣ် စီၤပ့းတရူးကွဲးဝဲလၢ ပှၤမ့ၢ်အဲၣ်ဒိးပိာ်ယ့ၣ်ၡူးခရံာ်အခံနီၢ်ကီၢ်န့ၣ် အဝဲသ့ၣ်မ့ၢ်တူၢ်ဘၣ်တၢ် ဒ်လဲၣ်ဂ့ၤဒ်လဲၣ်ဂ့ၤ သနာ်က့ ကဘၣ်ကွၢ်လိမၤဒိးဝဲယ့ၣ်ၡူး ထီဘိလီၤ.—ဖး ၁ ပ့းတရူး ၂:၂၁ တက့ၢ်.၁၄. ဖဲပှၤသမံသမိးကွၢ်ယ့ၣ်ၡူး အဆၢကတီၢ် စီၤပ့းတရူးမၤဝဲဒ်လဲၣ်.၁၄ စီၤပ့းတရူး ခါထီၣ်အခီၣ်ဆူညါလၢတၢ်ပလီၢ်သူၣ်ပလီၢ်သးအပူၤ ဒီးလဲၤဝဲဆူ ဟံၣ်လီၤဘီလီၤမုၢ်တဖျၢၣ်လၢ ဝ့ၢ်ယရူၤၡလ့ၣ်အပူၤလီၤ. မ့ၢ်ဒၣ်ပှၤဒိၣ်ပှၤပှၢ် စီၤကၤယါဖၤအဟံၣ်လီၤ. အဝဲမ့ၢ်ပှၤလုၢ်တၢ်အခိၣ်ဒီး အဟံၣ်န့ၣ်အိၣ်ဒီးတၢ်ပျီလၢ အဘၣ်တၢ်ကရၢၢ်ဃာ်အီၤန့ၣ်လီၤ. စီၤပ့းတရူးဆၢထၢၣ်ဝဲလၢ တၢ်ချၢလၢပဲတြီအဃၢၤဘၣ်ဆၣ် ပှၤတပျဲနုာ်အီၤဘၣ်. မ့မ့ၢ်စီၤယိၤဟၣ်န့ၣ် သ့ၣ်ညါလိာ်အသးဒီး ပှၤလုၢ်တၢ်အခိၣ်အဃိ နုာ်လီၤပာ်စၢၤလၢ စီၤပ့းတရူးအမဲာ်ညါလံ. အဝဲက့ၤဟးထီၣ်က့ၤဝဲဒီး ကတိၤတၢ်ဒီး ပိာ်မုၣ်လၢအပၢၤပဲတြီတဂၤအံၤ ဒ်သိးစီၤပ့းတရူးနုာ်လီၤဝဲကန့ၢ်အဂီၢ်လီၤ. ဖျါလၢစီၤပ့းတရူး တလဲၤတပူၤဃီဒီး စီၤယိၤဟၣ်ဘၣ်. ဒီးအဝဲတကျဲးစၢးနုာ်လီၤလၢဟံၣ်ပူၤ ဒ်သိးကဆၢထၢၣ်ဂၢၢ်ကျၢၤလၢ အသရၣ်အအိၣ်တခီဘၣ်. လၢမုၢ်နၤခီန့ၣ် အဝဲအိၣ်တီၢ်လၢတၢ်ပျီပူၤ လၢတၢ်ဂိၢ်ကျါ, ဒီးအဝဲဆၢထၢၣ်ဆူးမ့ၣ်အူဃုာ်ဒီး တၢ်အခ့အပှၤဒီးကုၢ်တဖၣ်လီၤ. ဖဲန့ၣ်န့ၣ်အဝဲထံၣ်ဘၣ်ဝဲ ပှၤအုၣ်အသးကဘျံးကဘျၣ်တဖၣ် ဟဲနုာ်ဟးထီၣ်ဝဲတဘျုးဂၤညါလီၤ.—မၢ်ကူး ၁၄:၅၄-၅၇; ယိၤဟၣ် ၁၈:၁၅, ၁၆, ၁၈.၁၅,၁၆. ယ့ၣ်ၡူးစံးပာ်ဝဲလၢ စီၤပ့းတရူးကသမၢအီၤသၢဘျီန့ၣ် ဟဲလၢထီၣ်ပှဲၤထီၣ်ဝဲဒ်လဲၣ်.၁၅ ခီဖျိလၢမ့ၣ်အူအတၢ်ကပီၤအဃိ ပှၤပိာ်မုၣ်လၢအပၢၤဝဲ ပဲတြီတဂၤန့ၣ် ကွၢ်စီၤပ့းတရူးဖျါဝဲတစဲးလီၤ. အဝဲကွၢ်နီၣ်အီၤဘၣ်ဝဲအဃိ စံးဝဲလၢ– “နဲဒၣ်နအိၣ်တ့ၢ်ဒီး ပှၤကၤလံၤလါဖိ ယ့ၣ်ၡူးစ့ၢ်ကီးလီၤ.” စီၤပ့းတရူးဖုးဝဲအဃိ အဝဲသမၢယ့ၣ်ၡူးဒီး စံးဝဲလၢမ့ၢ်နတဲတၢ်မနုၤလဲၣ်န့ၣ် ယတသ့ၣ်ညါဘၣ်. ဝံၤဒီးခီဖျိလၢစီၤပ့းတရူး တအဲၣ်ဒိးလၢ ပှၤကပာ်သူၣ်ပာ်သးအီၤအဃိ အဝဲလဲၤဝဲဆူတၢ်လီၤပျီအံၤ အပဲတရီအကပၤလီၤ. ဘၣ်ဆၣ် ပိာ်မုၣ်လၢအဂၤတဂၤ ထံၣ်ဘၣ်အီၤဖဲန့ၣ်ဒီး တဲဝဲလၢ– “အဝဲတဂၤအံၤ, အိၣ်ဒီးပှၤနစၤရ့းဖိယ့ၣ်ၡူးစ့ၢ်ကီးလီၤ.” စီၤပ့းတရူးအၢၣ်လီၤဝဲလၢ “ယတသ့ၣ်ညါဘၣ် ပှၤကညီတဂၤန့ၣ်ဘၣ်.” (မး. ၂၆:၆၉-၇၂; မၢ်ကူး ၁၄:၆၆-၆၈) စီၤပ့းတရူးသမၢဝဲယ့ၣ်ၡူး ခံဘျီတဘျီလံ. ဘၣ်သ့ၣ်သ့ၣ် အဝဲကနၢ်ဟူဘၣ်ဝဲ ဆီဖါအိၣ်အိထီၣ်ဝဲဘၣ်ဆၣ် ခီဖျိလၢအခိၣ်နူာ်ဘံဘူစၢၢ်သၢအဃိ အဝဲသ့ၣ်နီၣ်ဘၣ်က့ၤ ယ့ၣ်ၡူးအတၢ်ကတိၤလၢ အပူၤကွံာ်ထဲစှၤနၣ်ရံၣ်န့ၣ် တချုးလၢၤဘၣ်.၁၆ တၢ်ဆၢကတီၢ် လဲၤပူၤကွံာ်ဝဲတစိၢ်ဖိလံ ဘၣ်ဆၣ်စီၤပ့းတရူးဂုာ်ကျဲးစၢးဝဲ သပှၢ်ကတၢၢ်ဒ်သိး ပှၤဂၤသုတပာ်သူၣ်ပာ်သးအီၤ တဂ့ၤအဂီၢ်လီၤ. ဘၣ်ဆၣ် ပှၤတနီၤနီၤဟဲဃီၤဆူအအိၣ် ဒီးလၢအဝဲသ့ၣ်အကျါန့ၣ် ပၣ်ဃုာ်ဒီးစီၤမါလဃူး အဘူးအတံၢ်တဂၤလီၤ. အဝဲစံးဘၣ်စီၤပ့းတရူးလၢ “ယထံၣ်တ့ၢ်နၤလၢ တၤသၣ်အလီၢ်ဒီး အဝဲဒၣ်န့ၣ်တမ့ၢ်ဘၣ်ဧါ.” ဒီးစီၤပ့းတရူးအဲၣ်ဒိးဒုးနာ်န့ၢ်အဝဲသ့ၣ် လီၤတံၢ်လီၤဆဲးလၢ အဝဲသ့ၣ်အမဲာ်ကမၣ်လံ. လၢတၢ်န့ၣ်အဃိ အဝဲဆိၣ်လီၤအသးလၢ တၢ်ဂ့ၢ်အံၤအဖီခိၣ်တကးဒံးဘၣ် ဖျါလၢအဝဲအဲၣ်ဒိးစံးစ့ၢ်ကီးဝဲလၢ ယမ့ၢ်တဲလံၣ်တဲလီသုန့ၣ် မ်ယဘၣ်တၢ်ဆိၣ်အၢတက့ၢ်. ဒီးစီၤပ့းတရူးသမၢဝဲယ့ၣ်ၡူး သၢဘျီတဘျီလံ. ဖဲတၢ်ကတိၤတဖၣ်အံၤ ဟးထီၣ်လၢအကိာ်ပူၤဝံၤအလီၢ်ခံ စီၤပ့းတရူးနၢ်ဟူဘၣ်ဝဲ ဆီဖါအိၣ်အိထီၣ်ဝဲ ခံဘျီတဘျီန့ၣ်လီၤ.—ယိၤဟၣ် ၁၈:၂၆, ၂၇; မၢ်ကူး ၁၄:၇၁, ၇၂.“ကစၢ်န့ၣ်ဃၣ်ဃီၤအသးဒီး ကွၢ်စီၤပ့းတရူးလီၤ”၁၇,၁၈. (က)ဖဲစီၤပ့းတရူး သ့ၣ်ညါလီၤအသးလၢ အမၤကမၣ်ဘၣ်အသရၣ်အခါ အဝဲမၤဝဲဒ်လဲၣ်. (ခ)ဘၣ်သ့ၣ်သ့ၣ် စီၤပ့းတရူး ကဆိကမိၣ်လီၤအသးဒ်လဲၣ်.၁၇ ဖဲန့ၣ်အဆၢကတီၢ် ယ့ၣ်ၡူးဆၢထၢၣ်ဝဲလၢ ဒၢးအကစီၤထီၣ်ထီအဖီခိၣ်လီၤ. အဝဲဃၣ်ဃီၤအသးဒီး ကွၢ်ဝဲလိၤလိၤဆူ စီၤပ့းတရူးအအိၣ်န့ၣ်လီၤ. တဘျီဃီန့ၣ် စီၤပ့းတရူးသ့ၣ်ညါလီၤအသးလၢ အမၤကမၣ်ဘၣ်အသရၣ် ဒိၣ်ဝဲထဲလဲၣ်န့ၣ်လီၤ. အသးဘၣ်ဒိဒိၣ်မးအဃိ ဟးထီၣ်ကွံာ်ဝဲလၢတၢ်ချၢ ဒီးလဲၤဝဲဆူဝ့ၢ်ပူၤလီၤ. ဖဲန့ၣ်ဘၣ်လၢလါပှဲၤအနံၤအဃိ လါကပီၤလၢကျဲဒီတဘိလီၤ. ဘၣ်ဆၣ် အမဲာ်ထံ တအၢၣ်ထီၣ်ဝဲတစဲးဘၣ်တစဲးအဃိ ကွၢ်တၢ်တဖျါဂ့ၤဂ့ၤလၢၤဘၣ်. လၢခံကတၢၢ်န့ၣ် အဝဲကီၤအသးတန့ၢ်လၢၤဘၣ်ဒီး ဟီၣ်ဝဲလၢာ်သူၣ်လၢာ်သးလီၤ. —မၢ်ကူး၁၄:၇၂; လူၤကၣ် ၂၂:၆၁, ၆၂.၁၈ ဖဲပှၤတဂၤဂၤသ့ၣ်ညါလီၤအသးလၢ အမၤတၢ်ကမၣ်ဖးဒိၣ်အဆၢကတီၢ်န့ၣ် ညီဝဲလၢအဝဲကတူၢ်ဘၣ်ဒ်သိး အဒိးန့ၢ်ဘၣ်တၢ်ပျၢ်တၢ်ကမၣ်တသ့လၢၤဘၣ်. ဘၣ်သ့ၣ်သ့ၣ် စီၤပ့းတရူးစ့ၢ်ကီး ကဆိကမိၣ်ဝဲဒ်န့ၣ်လီၤ. မ့ၢ်ယ့ၣ်ၡူးကပျၢ် စီၤပ့းတရူးအတၢ်ကမၣ်ဧါ.၁၉. စီၤပ့းတရူး မၤကမၣ်တၢ်ဝံၤအလီၢ်ခံ အဝဲကတူၢ်ဘၣ်ဝဲဒ်လဲၣ်, ဘၣ်ဆၣ် အဝဲတလီၤထွံလၢ တၢ်သးအုးအပူၤန့ၣ် ပသ့ၣ်ညါဘၣ်ဒ်လဲၣ်.၁၉ လၢဂီၤခီန့ၣ် ဖဲစီၤပ့းတရူးနၢ်ဟူဘၣ်ဝဲ တၢ်မၤအသးဒီးယ့ၣ်ၡူးအဆၢကတီၢ် အသးကဘၣ်ဒိဝဲထဲလဲၣ်န့ၣ် ပဆိကမိၣ်မးတသ့လၢၤဘၣ်. ပှၤမၤနးမၤဖှီၣ်ယ့ၣ်ၡူးတဘျုးနၣ်ရံၣ် တုၤလီၤလၢအသံဝဲတစုလီၤ. စီၤပ့းတရူးကသးဆါလီၤအသး ဒိၣ်မးလီၤ. အဝဲကဆိကမိၣ်လီၤအသးလၢ အမၤအါထီၣ်ဝဲ အသရၣ်ယ့ၣ်ၡူးအတၢ်ကီတၢ်ခဲ ဒီးယ့ၣ်ၡူးအတၢ်သူၣ်တမုာ်သးတမုာ် ဖဲအိၣ်မူဘၣ်က့ၤလၢ ဟီၣ်ခိၣ်ချၢအလီၢ်ခံကတၢၢ်တသီန့ၣ်လီၤ. စီၤပ့းတရူးအတၢ်သးအုးဒိၣ်ဝဲ ထဲလဲၣ်သနာ်က့ အဝဲတလီၤထွံကွံာ်လၢအတၢ်သးအုးအပူၤဘၣ်. လံာ်စီဆှံပာ်ဖျါထီၣ်ဝဲလၢ တယံာ်တမီၢ်န့ၣ် အဝဲက့ၤရ့ဒီး ယ့ၣ်ၡူးအပျဲၢ်အဘီၣ်လၢ အဂၤတဖၣ်လီၤ. (လူၤကၣ် ၂၄:၃၃) ဖဲနၤအဝဲန့ၣ်န့ၣ် တၢ်မၢဖိကိးဂၤဒဲးမၤကမၣ်ဘၣ်တၢ်ဘၣ်ဆၣ် ပနာ်သ့လၢအဝဲသ့ၣ် ပီၢ်ယၢ်လီၤက့ၤအသး ဒီးအဝဲသ့ၣ်ကဟ့ၣ်ဂံၢ်ဟ့ၣ်ဘါလိာ်သး တဂၤဒီးတဂၤန့ၣ်လီၤ.၂၀. ပဒိးန့ၢ်ဘၣ်တၢ်မၤလိလၢ စီၤပ့းတရူးအအိၣ်ဒ်လဲၣ်.၂၀ ဖဲအံၤပထံၣ်ဘၣ်လၢ စီၤပ့းတရူးဆၢတဲာ်တၢ်လၢ အဂ့ၤကတၢၢ်လီၤ. ယွၤအခ့အပှၤတဂၤ မ့ၢ်လီၤဃံၤဝဲဒီးမ့ၢ်မၤကမၣ်ဘၣ်တၢ်ဖးဒိၣ်သနာ်က့ အရ့ဒိၣ်လၢအဝဲ ကဂဲၤဆၢထၢၣ်ကဒါက့ၤ ဒီးဂုာ်ကျဲးစၢးမၤဂ့ၤထီၣ်က့ၤ အတၢ်အိၣ်မူန့ၣ်လီၤ. (ဖး ကတိၤဒိ ၂၄:၁၆ တက့ၢ်.) စီၤပ့းတရူးသးအုးဝဲဒိၣ်မးဘၣ်ဆၣ် ခီဖျိလၢအဝဲ အိၣ်ဖှိၣ်ရိဖှိၣ်ဒီးယ့ၣ်ၡူးအပျဲၢ် လၢအဂၤတဖၣ်အဃိ အဝဲပာ်ဖျါထီၣ်လၢ အအိၣ်ဒီးတၢ်နာ်နီၢ်နီၢ်န့ၣ်လီၤ. ဖဲပှၤတဂၤဂၤသးတမုာ်ဘၣ်အခါ ဘၣ်သ့ၣ်သ့ၣ် အဝဲကအဲၣ်ဒိးအိၣ်လၢ အကျိာ်အကျာ်န့ၣ်လီၤ. ဘၣ်ဆၣ် တၢ်အဝဲအံၤမ့ၢ်ကျဲလၢ အလီၤဘၣ်ယိၣ်တဘိလီၤ. (ကတိၤ. ၁၈:၁) ကျဲလၢအဂ့ၤကတၢၢ်န့ၣ် မ့ၢ်ဒၣ်ပဆဲးရ့ဒီး ပဒီပုၢ်ဝဲၢ်တဖၣ်ဘူးဘူးတံၢ်တံၢ် ဒီးမၤပှဲၤထီၣ်က့ၤ ပနီၢ်သးအဂံၢ်အဘါန့ၣ်လီၤ.—ဧ့ၤ. ၁၀:၂၄, ၂၅.၂၁. ခီဖျိလၢစီၤပ့းတရူးအိၣ်ဒီး ယ့ၣ်ၡူးအပျဲၢ်အဘီၣ်လၢအဂၤတဖၣ်အဃိ နၢ်ဟူဘၣ်ဝဲ တၢ်ကစီၣ်မနုၤလဲၣ်.၂၁ ခီဖျိလၢ စီၤပ့းတရူးအိၣ်ဒီးယ့ၣ်ၡူးအပျဲၢ်လၢအဂၤတဖၣ်အဃိ အဝဲနၢ်ဟူဘၣ်တၢ်ကစီၣ်လၢ ယ့ၣ်ၡူးအစိၣ်န့ၣ် တအိၣ်လၢတၢ်သွၣ်ခိၣ်အပူၤလၢၤဘၣ်. စီၤပ့းတရူးဒီးစီၤယိၤဟၣ် လဲၤဃ့ၢ်ဝဲဆူတၢ်သွၣ်ခိၣ်လၢ ပှၤပာ်လီၤယ့ၣ်ၡူးအစိၣ်လီၤ. ဘၣ်ဆၣ်စီၤယိၤဟၣ်လၢ အသးစၢ်န့ၢ်ဒံးစီၤပ့းတရူးန့ၣ် လဲၤတုၤဆိဝဲလီၤ. ဒီးအဝဲထံၣ်ဘၣ်ဝဲ လၢၢ်လၢပှၤကးတံာ်ဃာ်တၢ်ပူၤ အခိၣ်ထိးန့ၣ်တလ့ၣ်ကွံာ်အသးလံ. စီၤယိၤဟၣ်န့ၣ် တနုာ်လီၤဝဲဒံးဘၣ်. မ့မ့ၢ်စီၤပ့းတရူးန့ၣ် ကသါဝဲတပှဲၤဘၣ်သနာ်က့ တအိၣ်ခိးဝဲနီတစဲးဘၣ်, နုာ်လီၤဝဲတဘျီဃီလီၤ. ဘၣ်ဆၣ် တၢ်သွၣ်ခိၣ်န့ၣ် အိၣ်ခီလီလီလီၤ.—ယိၤဟၣ် ၂၀:၃-၉.၂၂. ဘၣ်မနုၤအဃိ စီၤပ့းတရူးအတၢ်သးအုးဒီး အတၢ်သးဒ့ဒီလီၤမၢ်ကွံာ်ဝဲလဲၣ်.၂၂ မ့ၢ်စီၤပ့းတရူးနာ်ဝဲလၢ ယ့ၣ်ၡူးဂဲၤဆၢထၢၣ်သမူထီၣ်က့ၤဝဲ သပှၢ်ကတၢၢ်ဧါ. ပှၤပိာ်မုၣ်လၢ အတီအလိၤတဖၣ် ဟဲက့ၤစိာ်တၢ်ကစီၣ်လၢ မူခိၣ်ကလူးတဖၣ်လီၣ်ဖျါထီၣ်အသးလၢ အဝဲသ့ၣ်အမဲာ်ညါဒီး ဒုးသ့ၣ်ညါအီၤလၢ ယ့ၣ်ၡူးန့ၣ်ဂဲၤဆၢထၢၣ်သမူထီၣ်က့ၤဝဲဘၣ်ဆၣ် စီၤပ့းတရူး တနာ်ဝဲတဘျီဃီဘၣ်. (လူၤကၣ် ၂၃:၅၅-၂၄:၁၁) တုၤလၢဟါလီၤခီန့ၣ် စီၤပ့းတရူးအတၢ်သးအုးဒီး အတၢ်သးဒ့ဒီန့ၣ် လီၤမၢ်ကွံာ်ဝဲလီၤ. မ့ၢ်လၢအဝဲလီၣ်ဖျါထီၣ်အသးလၢ အတၢ်မၢဖိကိးဂၤဒဲး အမဲာ်ညါအဃိလီၤ. ဘၣ်ဆၣ် တချုးလၢအဝဲလီၣ်ဖျါထီၣ်အသးလၢ အတၢ်မၢဖိကိးဂၤဒဲးအမဲာ်ညါန့ၣ် အဝဲလီၣ်ဖျါထီၣ်ဆိအသးလၢ စီၤပ့းတရူးအမဲာ်ညါ ဖဲအဝဲသ့ၣ်အိၣ်ထဲခံဂၤဧိၤအဆၢကတီၢ်န့ၣ်လီၤ. မုၢ်နံၤအဝဲန့ၣ် တၢ်မၢဖိတဖၣ်စံးဝဲလၢ “ကစၢ်ဂဲၤဆၢထၢၣ်က့ၤလံနီၢ်နီၢ်, ဒီးဒုးနဲၣ်လံအသးလၢ စီၤၡံမိၣ်လံ.” (လူၤကၣ် ၂၄:၃၄) တကးဒံးဘၣ် တၢ်မၢဖိပီလူးကွဲးဝဲလၢ မုၢ်နံၤအဝဲန့ၣ် “စီၤက့ၤဖးထံၣ်ဘၣ်အီၤ [ယ့ၣ်ၡူး], ဒီးလၢခံက့ၤပှၤတဆံခံဂၤလီၤ.” (၁ ကရံၣ်. ၁၅:၅) စီၤၡံမိၣ်ဒီးစီၤက့ၤဖးန့ၣ် မ့ၢ်ဝဲစီၤပ့းတရူးအမံၤ လၢအဂၤခံဖျၢၣ်လီၤ.စီၤပ့းတရူး မၤကမၣ်တၢ်အါမံၤအဃိ လိၣ်ဘၣ်ဝဲအကစၢ်ယ့ၣ်ၡူး အတၢ်ပျၢ် အတၢ်ကမၣ်အါမး, ဘၣ်ဆၣ် ပဝဲစ့ၢ်ကီး ပလိၣ်ဘၣ် တၢ်ပျၢ်ပတၢ်ကမၣ်ကိးနံၤဒဲးလီၤ၂၃. မုၢ်မဆါတနံၤညါအံၤ ဘၣ်မနုၤအဃိလၢ ခရံာ်ဖိလၢအမၤတၢ်ကမၣ်န့ၣ် ကဘၣ်သ့ၣ်နီၣ်ထီၣ်က့ၤ စီၤပ့းတရူးအတၢ်လဲၤခီဖျိလဲၣ်.၂၃ ဖဲစီၤပ့းတရူးဒီး ယ့ၣ်ၡူးထံၣ်လိာ်က့ၤအသး ထဲခံဂၤအဆၢကတီၢ် တၢ်မၤအသးဒ်လဲၣ်န့ၣ် လံာ်စီဆှံတပာ်ဖျါထီၣ်ဝဲဘၣ်. ဖဲစီၤပ့းတရူးထံၣ်လိာ်က့ၤအသးဒီး အသရၣ်လၢအအဲၣ်ဘၣ်အီၤတဂၤအံၤ ဒီးဖဲအဝဲပာ်ဖျါထီၣ်အတၢ်သးအုး ဒီးတၢ်ပီၢ်ယၢ်လီၤက့ၤအသးအဆၢကတီၢ် အသးကဟူးဝးဝဲထဲလဲၣ်န့ၣ် ဆိကမိၣ်ကွၢ်တက့ၢ်. တၢ်လၢစီၤပ့းတရူး လီကီဝဲအဒိၣ်ကတၢၢ်န့ၣ် မ့ၢ်ဝဲတၢ်ပျၢ်တၢ်ကမၣ်လီၤ. ပနာ်သ့သပှၢ်ကတၢၢ်လၢ ယ့ၣ်ၡူးပျၢ်ကွံာ်ဝဲ စီၤပ့းတရူးအတၢ်ကမၣ် လၢလၢပှဲၤပှဲၤန့ၣ်လီၤ. မုၢ်မဆါတနံၤညါအံၤ ခရံာ်ဖိတဖၣ်လၢအမၤဘၣ်တၢ်ကမၣ်န့ၣ် ကဘၣ်သ့ၣ်နီၣ်ထီၣ်က့ၤ စီၤပ့းတရူးအတၢ်လဲၤခီဖျိလီၤ. ယ့ၣ်ၡူးပာ်ဖျါထီၣ်က့ၤအပၢ်အတၢ်ဂ့ၤတၢ်ဝါတဖၣ် လၢလၢပှဲၤပှဲၤ အဃိပသ့ၣ်ညါဘၣ်လၢပၢ်စ့ၢ်ကီး “ကပျၢ်တၢ်အါအါကလဲာ်လီၤ.” လၢတၢ်န့ၣ်အဃိ ပတကြၢးဆိကမိၣ်လၢ ကစၢ်ယွၤပျၢ်ကွံာ်ပတၢ်ကမၣ် တသ့ဘၣ်န့ၣ်ဘၣ်.—ၡါ. ၅၅:၇.၂၄,၂၅. (က)ဖဲစီၤပ့းတရူး ဃုအီၣ်ညၣ်လၢပီၣ်လဲၣ်ကၤလံၤလါ အဆၢကတီၢ် တၢ်မၤအသးဒ်လဲၣ်. (ခ)ဖဲယ့ၣ်ၡူးမၤဝဲ တၢ်လီၤလးလၢမုၢ်ဆ့ၣ်ဝါထီၣ်အခါန့ၣ် စီၤပ့းတရူးမၤဝဲဒ်လဲၣ်.၂၄ ယ့ၣ်ၡူးမၢအတၢ်မၢဖိတဖၣ် လဲၤဆူဝ့ၢ်ကၤလံၤလါလီၤ. ဖဲအဝဲသ့ၣ် လဲၤတုၤဝဲအခါ စီၤပ့းတရူးဒီး ပှၤအဂၤတနီၤလဲၤမၤအီၣ်ညၣ်လၢ ပီၣ်လဲၣ်ကၤလံၤလါန့ၣ်လီၤ. လၢညါစီၤပ့းတရူး မ့ၢ်တ့ၢ်ပှၤမၤအီၣ်ညၣ်ဖိလၢ ပီၣ်လဲၣ်ကၤလံၤလါ အါနံၣ်အါလါအဃိ ဖဲအဝဲနၢ်ဟူဘၣ် ချံသီၣ်ထီၣ်ဝဲကြံးကြံးကြံး, ထံၣ်ဘၣ်ဝဲပီၣ်လဲၣ်အလပီ ဒီးဖီၣ်ထီၣ်ဝဲပှာ်အခါ အသးကမုာ်ဒိၣ်မးလီၤ. နၤအဝဲန့ၣ် အဝဲသ့ၣ်ဃုအီၣ်ညၣ် တန့ၢ်နီတဘ့ၣ်ဘၣ်.—မး. ၂၆:၃၂; ယိၤဟၣ် ၂၁:၁-၃.စီၤပ့းတရူး စံၣ်လီၤလၢထံကျါဒီး ပီၢ်ထံဆူထံကၢၢ်နံၤ၂၅ ဖဲမုၢ်ဆ့ၣ်ဝါထီၣ်န့ၣ် ပှၤတဂၤအိၣ်လၢပီၣ်လဲၣ်ကၢၢ်နံၤဒီး မၢအဝဲသ့ၣ်ကွံာ်လီၤဝဲအပှာ်လၢ ချံအထွဲတခီလီၤ. ခီဖျိလၢအဝဲသ့ၣ်မၤဝဲဒ် ပှၤတဂၤအံၤတဲဝဲအဃိ အဝဲသ့ၣ်ဖီၣ်န့ၢ်ညၣ် ၁၅၃ ဘ့ၣ်န့ၣ်လီၤ. ပှၤအံၤမ့ၢ်မတၤတဂၤလဲၣ်န့ၣ် စီၤပ့းတရူးသ့ၣ်ညါဝဲလံ. အဝဲစံၣ်လီၤလၢထံကျါ ဒီးပီၢ်ထံဆူထံကၢၢ်နံၤန့ၣ်လီၤ. ဖဲန့ၣ်န့ၣ် ယ့ၣ်ၡူးဒုးအီၣ်ဒုးအီဝဲ အတံၤသကိးလၢအတီဒီးအီၤတဖၣ်လၢ ညၣ်ကၣ်လီၤ. ဒီးယ့ၣ်ၡူးစးထီၣ်ကတိၤတၢ်ဒီး စီၤပ့းတရူးန့ၣ်လီၤ.—ယိၤဟၣ် ၂၁:၄-၁၄.၂၆,၂၇. (က)ယ့ၣ်ၡူးဟ့ၣ်စီၤပ့းတရူး တၢ်ခွဲးတၢ်ယာ်လၢ အကမၤဝဲတၢ်မနုၤလဲၣ်. (ခ) ယ့ၣ်ၡူးပျၢ်ကွံာ် စီၤပ့းတရူးအတၢ်ကမၣ် လၢလၢပှဲၤပှဲၤန့ၣ် ပာ်ဖျါထီၣ်ဝဲဒ်လဲၣ်.၂၆ ဖဲယ့ၣ်ၡူးသံကွၢ်စီၤပ့းတရူးလၢ “မ့ၢ်နအဲၣ်ယၤအါန့ၢ် အဝဲသ့ၣ်တဖၣ်န့ၣ်ဧါ” အခါ— ဖျါလၢအဝဲအဲၣ်ဒိးတဲဝဲဘၣ်ဃးဒီး ညၣ်လၢအဝဲသ့ၣ်ဖီၣ်န့ၢ်ဝဲတဖၣ်လီၤ. မ့ၢ်စီၤပ့းတရူးအဲၣ် တၢ်မၤညၣ်အတၢ်မၤန့ၣ် ကဒိၣ်န့ၢ်ဒံးအတၢ်အဲၣ်ယ့ၣ်ၡူးဧါ. ဒ်စီၤပ့းတရူးသမၢဝဲယ့ၣ်ၡူးသၢဘျီအသိး ယ့ၣ်ၡူးဟ့ၣ်အီၤတၢ်ခွဲးတၢ်ယာ်လၢ ကပာ်ဖျါထီၣ်ဝဲ အတၢ်အဲၣ်လၢအတံၤသကိးတဖၣ်အမဲာ်ညါ သၢဘျီန့ၣ်လီၤ. တကးဒံးဘၣ် ယ့ၣ်ၡူးတဲဘၣ်အီၤလၢ အဝဲမ့ၢ်အဲၣ်ဒိးပာ်ဖျါထီၣ် အတၢ်အဲၣ်အီၤန့ၣ် အဝဲကဘၣ်ပာ်ဆိ ယွၤအတၢ်ဘၣ်သးလၢညါလီၤ. လၢတၢ်န့ၣ်အဃိ စီၤပ့းတရူး ကဘၣ်ဒုးအီၣ်ဒုးအီ, ဟ့ၣ်ဂံၢ်ဟ့ၣ်ဘါဒီး အံးထွဲကွၢ်ထွဲဝဲ ယ့ၣ်ၡူးအသိန့ၣ်လီၤ.—လူၤကၣ် ၂၂:၃၂; ယိၤဟၣ် ၂၁:၁၅-၁၇.၂၇ ဖဲအံၤပထံၣ်ဘၣ်လၢ ယ့ၣ်ၡူးဒုးနာ်န့ၢ်စီၤပ့းတရူးလၢ အဝဲမ့ၢ်ပှၤလၢအလုၢ်ဒိၣ်ပှ့ၤဒိၣ်လၢအဂီၢ်လီၤ. ဒီးစီၤပ့းတရူးကအိၣ်ဒီး မူဒါအရ့ဒိၣ်တခါလၢ တၢ်အိၣ်ဖှိၣ်အပူၤန့ၣ်လီၤ. လၢတၢ်န့ၣ်အဃိ စီၤပ့းတရူးသ့ၣ်ညါဘၣ်လၢ ယ့ၣ်ၡူးပျၢ်ကွံာ်အတၢ်ကမၣ် လၢလၢပှဲၤပှဲၤလီၤ. ယ့ၣ်ၡူးအတၢ်သးကညီၤန့ၣ် ထုးန့ၢ်စီၤပ့းတရူးအသးဒိၣ်မး ဒီးအဝဲကဟံးန့ၢ်တၢ်မၤလိ လၢအတၢ်လဲၤခီဖျိအပူၤလီၤ.၂၈. စီၤပ့းတရူးကဲထီၣ်ဝဲဒ်လၢၢ်အသိး လၢကျဲဒ်လဲၣ်.၂၈ စီၤပ့းတရူး မၤလၢပှဲၤအမူဒါလၢတၢ်သးတီ လၢအါနံၣ်အါလါအတီၢ်ပူၤန့ၣ်လီၤ. ဒီးအဝဲဟ့ၣ်ဂံၢ်ဟ့ၣ်ဘါအဒီပုၢ်ဝဲၢ်တဖၣ် ဒ်ယ့ၣ်ၡူးမၤလိာ်တ့ၢ်အီၤအသိးန့ၣ်လီၤ. စီၤပ့းတရူး ဂုာ်ကျဲးစၢးဒုးအီၣ်ဒုးအီ ဒီးအံးထွဲကွၢ်ထွဲဝဲ ယ့ၣ်ၡူးအပျဲၢ်အဘီၣ်တဖၣ်လၢ တၢ်သူၣ်စူၤသးစူၤအပူၤလီၤ. လၢညါန့ၣ်ယ့ၣ်ၡူးယုၢ်န့ၢ်ဝဲ စီၤၡံမိၣ်အမံၤလၢ စီၤပ့းတရူး လၢအခီပညီမ့ၢ်ဝဲလၢၢ်လီၤ. ဒီးလၢခရံာ်ဖိတၢ်အိၣ်ဖှိၣ်အပူၤ စီၤပ့းတရူးမ့ၢ်တ့ၢ်ဒ်လၢၢ်အသိး ခီဖျိလၢအဝဲကဲထီၣ်ပှၤလၢ အတၢ်နာ်ဂၢၢ်ကျၢၤ, တၢ်နာ်န့ၢ်အီၤသ့ ဒီးအဂံၢ်ဆူၣ်ဘါဆူၣ်လၢ နီၢ်သးတခီန့ၣ်လီၤ. လံာ်ပရၢခံဘ့ၣ်လၢ စီၤပ့းတရူးကွဲးဝဲလၢ လံာ်စီဆှံအပူၤန့ၣ် ပာ်ဖျါထီၣ်ဝဲလၢ အဝဲတသးပ့ၤနီၣ်ကွံာ် တၢ်မၤလိလၢယ့ၣ်ၡူးသိၣ်လိအီၤ ဘၣ်ဃးဒီးတၢ်ပျၢ်တၢ်ကမၣ်ဘၣ်.—ဖး ၁ ပ့းတရူး ၃:၈, ၉; ၄:၈ တက့ၢ်.၂၉. ပကွၢ်လိမၤဒိးစီၤပ့းတရူးအတၢ်နာ်ဒီး ယ့ၣ်ၡူးအတၢ်သးကညီၤကသ့ဒ်လဲၣ်.၂၉ မ်ပဝဲကိးဂၤဒဲး ဟံးန့ၢ်တၢ်မၤလိလၢ ယ့ၣ်ၡူးဒီးစီၤပ့းတရူးအအိၣ်တက့ၢ်. ကိးနံၤဒဲးန့ၣ် မ့ၢ်ပဃ့ပျၢ်ကွံာ်ပတၢ်ကမၣ်လၢ ယဟိဝၤယွၤအအိၣ်ဧါ. မ့ၢ်ပတူၢ်လိာ်ဒီးနာ်လၢ ကစၢ်ယွၤပျၢ်ကွံာ်ပတၢ်ကမၣ်ဧါ. ဒီးမ့ၢ်ပပျၢ်ကွံာ် ပှၤဂၤအတၢ်ကမၣ်စ့ၢ်ကီးဧါ. ပမ့ၢ်မၤဒ်န့ၣ်န့ၣ် မ့ၢ်ပကွၢ်လိမၤဒိးစီၤပ့းတရူးအတၢ်နာ်ဒီး ပကစၢ်ယ့ၣ်ၡူးခရံာ် အတၢ်သးကညီၤန့ၣ်လီၤ.ပှၤဒီတံၤဒီသကိး ခံဂၤလၢအမ့ၢ် လံးစ် ဒီး မ့ကဲာ် န့ၣ်ဃုဝဲ တၢ်အဲၣ်, ဘၣ်ဆၣ် အဝဲသ့ၣ် ဃုဝဲလၢ ကျဲလၢအလီၤဆီ လိာ်အသးလီၤ.ယဟိဝၤပှၤအုၣ်အသးတဖၣ် နာ်ဝဲလၢ တၢ်သိၣ်တၢ်သီမိၢ်ပှၢ်ဒီး တၢ်မၤလိာ်လၢ လံာ်စီဆှံအပူၤန့ၣ် မၤစၢၤပှၤသ့လၢ ပကဆၢတဲာ်တၢ်လၢ အဘၣ်ယွၤအသး ဒီးကဲဘျုးလၢပဂီၢ်လီၤ. (ယၡါယၤ ၄၈:၁၇, ၁၈) ပတထုးထီၣ် တၢ်သိၣ်တၢ်သီမိၢ်ပှၢ် ဒီးတၢ်မၤလိာ်တဖၣ်အံၤဘၣ်. ဘၣ်ဆၣ် ပမၤထွဲဒ် လံာ်စီဆှံ အတၢ်သိၣ်တၢ်သီတဖၣ် အိၣ်ဝဲအသိးလီၤ. ပကဆိကမိၣ်ကွၢ် တၢ်ဂ့ၢ်လၢလာ်တဖၣ်အံၤ လၢအဘၣ်ဃးဒီး တၢ်ပာ်တၢ်အဲၣ်တီ အဂ့ၢ်န့ၣ်လီၤ.*  တၢ်ဆီဟံၣ်ဆီဃီန့ၣ် ကဘၣ်အိၣ်ဂၢၢ်ကျၢၤဝဲ ထီဘိလီၤ. (မးသဲ ၁၉:၆) လၢတၢ်န့ၣ်အဃိ ယဟိဝၤပှၤအုၣ်အသးတဖၣ် ထံၣ်ဝဲတၢ်ပာ်တၢ်အဲၣ်တီန့ၣ် မ့ၢ်ခီၣ်ခါတခါလၢ ပှၤခံဂၤကကတဲာ် ကတီၤအသးလၢ ကဖျီအသးအဂီၢ်လီၤ. တၢ်အံၤပထံၣ်အီၤဒ် တၢ်လၢအရ့ဒိၣ်တခါလီၤ.  တၢ်ဆီဟံၣ်ဆီဃီန့ၣ် မ့ၢ်ထဲဒၣ်ပှၤလၢ အဒိၣ်တုာ်ခိၣ်ပှဲၤ တဖၣ်အဂီၢ်လီၤ. လၢတၢ်န့ၣ်အဃိ ပှၤလၢအပာ်တၢ်အဲၣ်တီန့ၣ် ကဘၣ်မ့ၢ်ပှၤလၢ ‘အယူာ်အထံးတလၢကွံာ်’ လံ. တၢ်အံၤအဲၣ်ဒိးစံးဝဲ ဖဲတၢ်သးကတၢ အသဟီၣ်ဆူၣ် တလၢပူၤကွံာ် အခါန့ၣ်လီၤ.—၁ ကရံၣ်သူး ၇:၃၆.  ပှၤလၢအပာ်တၢ်အဲၣ်တီန့ၣ် ကြၢးမ့ၢ်ပှၤလၢ အိၣ်ဒီးတၢ်သဘျ့လၢ ကဖျီအသးအဂီၢ်လီၤ. ပှၤတနီၤ မၤလီၤဖးအသးလၢ ပဒိၣ်အမဲာ်ညါဝံၤ ဘၣ်ဆၣ် မ့တမ့ၢ်လၢ တၢ်မၤကမၣ်မုာ်ကမၣ်ခွါ အဃိန့ၣ် ကစၢ်ယွၤ တဟ့ၣ်အခွဲးလၢ အဝဲသ့ၣ် ကဖျီအသးဒီး ပှၤလၢအသီတဂၤဘၣ်.—မးသဲ ၁၉:၉.  ခရံာ်ဖိတဖၣ်လၢ အဲၣ်ဒိးဖျီအသးန့ၣ် ကြၢးဒိကနၣ် ကစၢ်ယွၤ အတၢ်မၤလိာ်လၢ ကဘၣ်ဃုထၢထဲဒၣ် ပှၤလၢအစူၢ်တၢ်နာ်တၢ် ဒ်သိးသိးဒီးအီၤလီၤ. (၁ ကရံၣ်သူး ၇:၃၉) ယဟိဝၤပှၤအုၣ်အသးတဖၣ် နၢ်ပၢၢ်ဝဲလၢ တၢ်မၤလိာ်အံၤ တအဲၣ်ဒိးစံးဝဲထဲ ပှၤလၢအယူးယီၣ်ပာ်ကဲ ပတၢ်စူၢ်တၢ်နာ်ဘၣ်. ကဘၣ်မ့ၢ် ပှၤလၢအဘျၢထံဝံၤ ဒ်ယဟိဝၤပှၤအုၣ်အသးအသိး ဒီးမၤထွဲဝဲဒ် ပတၢ်စူၢ်တၢ်နာ် အိၣ်ဝဲအသိးန့ၣ်လီၤ. (၂ ကရံၣ်သူး ၆:၁၄) လၢပျၢၤလံၤလံၤန့ၣ် ကစၢ်ယွၤနဲၣ်လိဝဲ ပှၤလၢအဘူၣ်ထီၣ်ဘါထီၣ်အီၤ တဖၣ်လၢ အဝဲသ့ၣ် ကဘၣ်ဖျီအသးဒီး ပှၤလၢအတၢ်နာ် တမံၤဃီလီၤ. (၁ မိၤၡ့ ၂၄:၃; မၤလကံ ၂:၁၁) ပှၤဃုသ့ၣ်ညါတၢ်လၢ မုၢ်မဆါတနံၤညါအံၤတဖၣ် ထံၣ်ဝဲလၢ တၢ်မၤလိာ်အံၤန့ၣ် အဘျုးအိၣ်ဝဲလီၤ.*  ဖိသ့ၣ်တဖၣ် ကြၢးဒိကနၣ်မိၢ်ပၢ် အကလုၢ်လီၤ. (ကတိၤဒိ ၁:၈; ကလီးစဲ ၃:၂၀) လၢတၢ်န့ၣ်အဃိ ဖိတဖၣ်လၢအိၣ်လၢ မိၢ်ပၢ်အဟံၣ်ပူၤန့ၣ် ကဘၣ်ဒိကနၣ်မိၢ်ပၢ် အတၢ်ဆၢတဲာ်လၢ ဘၣ်ဃးဒီး တၢ်ပာ်တၢ်အဲၣ်တီန့ၣ်လီၤ. အဒိ ဖိမုၣ်မ့ၢ်ဂ့ၤ ဖိခွါမ့ၢ်ဂ့ၤ အဝဲသ့ၣ် ပာ်တၢ်အဲၣ်တီသ့လၢ အသးအနံၣ်ထဲလဲၣ် ဒီးဖဲပာ်တၢ်အဲၣ်တီအခါ အဝဲသ့ၣ် ကြၢးအိၣ်ဒ်လဲၣ်ဒီး ကဘၣ်ပလီၢ်အသး ဒ်လဲၣ်န့ၣ် ကဘၣ်ဒိကနၣ် အမိၢ်အပၢ် အကလုၢ်လီၤ.  ပဝဲယဟိဝၤ ပှၤအုၣ်အသးတဂၤစုာ်စုာ် ပကပာ်တၢ်အဲၣ်တီဧါ, တပာ်တၢ်အဲၣ်တီဧါ ဒီးပကပာ်တၢ်အဲၣ်တီဒီး မတၤတဂၤလဲၣ်န့ၣ် ပကဘၣ်ဆၢတဲာ်လီၤ ပသးဒၣ်ပဝဲဒ် လံာ်စီဆှံနဲၣ်လိပှၤ အသိးလီၤ. တၢ်အံၤလီၤပလိာ်လိာ်အသးဒီး လံာ်စီဆှံ တၢ်သိၣ်တၢ်သီမိၢ်ပှၢ်လၢ “ပှၤဘၣ်ဝံအတၢ်ဝံဒၣ်ဝဲ, ကိးဂၤဒဲးလီၤ” (ကလၤတံ ၆:၅) ဘၣ်ဆၣ် ဖဲအပာ်တၢ်အဲၣ်တီအခါ အဝဲသ့ၣ်အါဂၤ ဃ့တၢ်ဟ့ၣ်ကူၣ်လၢ ဒီပုၢ်ဝဲၢ်လၢ အဒိၣ်တုာ်ခိၣ်ပှဲၤလၢ အသးအိၣ်မၤစၢၤပှၤဂၤ အအိၣ်န့ၣ်လီၤ.—ကတိၤဒိ ၁:၅.  ဖဲပာ်တၢ်အဲၣ်တီအခါ ပှၤအါဂၤမၤဘၣ်ဝဲ တၢ်ကမၣ်ဖးဒိၣ်လီၤ. အဒိ, လံာ်စီဆှံမၤလိာ်ပှၤလၢ ပကဘၣ်ဟးဆှဲးတၢ်မၤကမၣ်မုၣ်ကမၣ်ခွါလီၤ. တၢ်ကတိၤတဖျၢၣ်အံၤ အခီပညီတမ့ၢ်ထဲလၢ တၢ်မံဃုာ်လိာ်အသးတခါဘၣ်. ပၣ်ဃုာ်စ့ၢ်ကီးဒီး သကဲာ်ပဝးဘၣ်အၢဘၣ်သီလၢ ပှၤခံဂၤလၢ တဖျီဘၣ်အသးဒံးမၤဝဲ, ဒ်သိးဒီး တၢ်ဖူးလဲး ပှၤအဂၤတဂၤအမုၣ်ခွါက့ၢ်ဂီၤလၢ တၢ်သးကတၢအပူၤ, တၢ်မံဃုာ်လိာ်အသးလၢ အကိာ်ပူၤ မ့တမ့ၢ် လၢအခံပူၤလီၤ. (၁ ကရံၣ်သူး ၆:၉-၁၁) တကးဒံးဘၣ် ပှၤခံဂၤလၢ တဖျီဘၣ်အသးဒံးဘၣ် မ့ၢ်တမၤကမၣ်မုၣ်ကမၣ်ခွါ ဘၣ်ဆၣ်မၤဝဲလုၢ်လၢ်သကဲာ်ပဝးဘၣ်အၢဘၣ်သီလၢ အဒုးအိၣ်ထီၣ်တၢ်သးကတၢန့ၣ် ကစၢ်ယွၤတဘၣ်အသးဘၣ် ဒီးမ့ၢ်တၢ် “တကဆှီ” ဘၣ်လၢအမဲာ်ညါလီၤ. (ကလၤတံ ၅:၁၉-၂၁, ခ့ခါစှီၤကျိာ်) ဒီးတၢ်တဲသကိး “တၢ်ကတိၤမဲာ်ဆှး” လၢဘၣ်ဃးဒီး တၢ်မၤကမၣ်မုၣ်ကမၣ်ခွါအဂ့ၢ်န့ၣ် မ့ၢ်တၢ်လၢလံာ်စီဆှံတြီဝဲလီၤ.—ကလီးစဲ ၃:၈.  တၢ်လၢသးန့ၣ် လီန့ၢ်တၢ်သ့လီၤ. (ယံးရမံယၤ ၁၇:၉) လၢတၢ်န့ၣ်အဃိ ပမ့ၢ်သ့ၣ်ညါ တၢ်လၢအတဂ့ၤ ဘၣ်ဆၣ်ပသးန့ၣ် ကလီန့ၢ်ပှၤလၢ ပကမၤကမၣ်တၢ်လီၤ. ဒ်သိးအသုတမၤကမၣ်ဘၣ်တၢ်တဂ့ၤအဂီၢ် ပှၤလၢအပာ်တၢ်အဲၣ်တီန့ၣ် တကြၢးအိၣ်ထဲခံဂၤလၢ တၢ်အိၣ်အသးလၢ အကကဲထီၣ်တၢ်လ့ပစီ လၢအဝဲသ့ၣ်အဂီၢ်န့ၣ်ဘၣ်. လၢတၢ်န့ၣ်အဃိ ဖဲအဝဲသ့ၣ်ဟးတပူၤလၢ်လၢ်အခါ ဘၣ်သ့ၣ်သ့ၣ် အဝဲသ့ၣ်ကအဲၣ်ဒိးလဲၤသကိးဒီးအတံၤသကိးဒီဒူၣ် မ့တမ့ၢ် ကိးဃုာ်ဒီး အတံၤသကိးလၢအကြၢးဝဲဘၣ်ဝဲတဂၤလၢ ကပိာ်အခံန့ၣ်လီၤ. (ကတိၤဒိ ၂၈:၂၆) ခရံာ်ဖိလၢအအိၣ်သဘျ့တဖၣ် မ့ၢ်ဃုအသးသမူတံၤသကိးလၢ online အပူၤန့ၣ် တၢ်ဘၣ်ယိၣ်အလီၢ်အိၣ်ဝဲလီၤ. လီၤဆီဒၣ်တၢ်လၢ online အဖီခိၣ်န့ၣ် အဝဲသ့ၣ်မ့ၢ်ဒုးအိၣ်ထီၣ် တၢ်ရ့လိာ်သးဒီးပှၤလၢ အတသ့ၣ်ညါဝဲဂ့ၤဂ့ၤန့ၣ် တၢ်ဘၣ်ယိၣ်အလီၢ်အိၣ်ဝဲလီၤ.—စံးထီၣ်ပတြၢၤ ၂၆:၄.ယဟိဝၤ* ယွၤဒုးအိၣ်ထီၣ်ဝဲ တၢ်ဆီဟံၣ်ဆီဃီ အဆိကတၢၢ်လီၤ. လံာ်စီဆှံစံးဝဲလၢယွၤတ့လီၤ ပိာ်မုၣ်အဆိကတၢၢ် တဂၤဒီး “ဆှၢအီၤဆူပိာ်ခွါအအိၣ်” လီၤ. စီၤအၤဒၣ် သူၣ်ခုသးခုဝဲဒိၣ်မးအဃိ စံးဝဲလၢ “မ့ၢ်ဃံလၢယဃံဒီး ညၣ်လၢယညၣ်လီၤ.” (၁ မိၤၡ့ ၂:၂၂, ၂၃) တုၤခဲအံၤ ယဟိဝၤမုၢ်လၢ်ဝဲလၢ ပှၤလၢအဆီဟံၣ်ဆီဃီတဖၣ် ကအိၣ်ဒီးတၢ်သူၣ်ခုသးခုလီၤ.ဖဲနဆီဟံၣ်ဆီဃီအခါန့ၣ်, ဘၣ်သ့ၣ်သ့ၣ် နကဆိကမိၣ်လၢ တၢ်ခဲလၢာ်န့ၣ်ကလၢဝဲပှဲၤဝဲလီၤ. နီၢ်နီၢ်, မါဒီးဝၤန့ၣ်တဂၤဒီးတဂၤ မ့ၢ်အဲၣ်လိာ်အသးနီၢ်နီၢ်ဒၣ်လဲာ် တၢ်သဘံၣ်သဘုၣ် ကဟဲအိၣ်ထီၣ်ဝဲလီၤ. (၁ ကရံၣ်သူး ၇:၂၈) လံာ်အံၤအပူၤနကထံၣ်ဘၣ် လံာ်စီဆှံအတၢ်နဲၣ်လိလီၤ. နမ့ၢ်မၤထွဲတၢ်နဲၣ်လိတဖၣ်အံၤန့ၣ် နကအိၣ်ဒီးဟံၣ်မုာ်ဃီပၢၤလီၤ. —စံးထီၣ်ပတြၢၤ ၁၉:၈-၁၁.လံာ်စီဆှံစံးဝဲ– ဝၤန့ၣ်မ့ၢ် ဟံၣ်ခိၣ်လီၤ.—အ့းဖ့းစူး ၅:၂၃.နမ့မ့ၢ်ဝၤတဂၤန့ၣ်, ယဟိဝၤယွၤမုၢ်လၢ်ဝဲလၢ နကကဟုကယာ်နမါလၢ တၢ်အဲၣ်တၢ်ကွံအပူၤလီၤ. (၁ ပ့းတရူး ၃:၇) ကစၢ်ယွၤဟ့ၣ်နၤပိာ်မုၣ် လၢကကဲထီၣ် တၢ်မၤစၢၤလၢနဂီၢ် ဒီးကစၢ်အဲၣ်ဒိးလၢ နကရ့ဒီးအီၤလၢတၢ်ပာ်ကဲ ဒီးတၢ်အဲၣ်တၢ်ကွံလီၤ. (၁ မိၤၡ့ ၂:၁၈) နကဘၣ်အဲၣ်နမါဒိၣ်မး ဒီးပာ်အဝဲအတၢ်လိၣ်ဘၣ်လၢညါ အါန့ၢ်ဒံးနတၢ်လိၣ်ဘၣ်န့ၣ်လီၤ.—အ့းဖ့းစူး ၅:၂၅-၂၉.နမ့မ့ၢ်မါတဂၤန့ၣ်, ယဟိဝၤယွၤမုၢ်လၢ်ဝဲလၢ နကယူးယီၣ်ပာ်ကဲနဝၤ ဒီးနကမၤ စၢၤအီၤလၢ ကမၤလၢပှဲၤအမူဒါအဂီၢ်လီၤ. (၁ ကရံၣ်သူး ၁၁:၃; အ့းဖ့းစူး ၅:၃၃) နကဘၣ်ဆီၣ်ထွဲမၤစၢၤ အတၢ်ဆၢတဲာ် ဒီးတဘၣ်ကဒူးကဒ့ၣ်အီၤတဂ့ၤ. (ကလီးစဲ ၃:၁၈) နမ့ၢ်မၤဒ်န့ၣ်ဒီး နကဃံလၤလၢနဝၤ ဒီးယဟိဝၤယွၤအမဲာ်ညါလီၤ. —၁ ပ့းတရူး ၃:၁-၆.တၢ်လၢနမၤသ့–နကဲထီၣ်မါမ့တမ့ၢ်ဝၤ လၢအဂ့ၤကတၢၢ်သ့ဒ်လဲၣ်န့ၣ် သံကွၢ်နသးသမူတံၤသကိးတက့ၢ်. ဒိကနၣ် အတၢ်ကတိၤလီၤတံၢ်လီၤဆဲး ဒီးမၤဂ့ၤထီၣ်နသး တသ့ဖဲအသ့န့ၣ်တက့ၢ်အိၣ်ဒီးတၢ်သူၣ်စူၤ သးစူၤတက့ၢ်. သုကဘၣ်မၤသးခုလိာ်သုသး တဂၤဒီးတဂၤဒ်လဲၣ်န့ၣ် သုကသ့ၣ်ညါအဂီၢ် တၢ်ဆၢကတီၢ်ကလိၣ်ဝဲလီၤလံာ်စီဆှံစံးဝဲ– မၤတၢ်လၢကကဲဘျုးလၢ နသးသမူတံၤသကိးအဂီၢ်တက့ၢ်. (ဖံလံးပံၤ ၂:၃, ၄) ပာ်လုၢ်ပာ်ပှ့ၤ နသးသမူတံၤသကိးတက့ၢ်. သ့ၣ်နီၣ်ထီၣ်လၢ ယဟိဝၤယွၤ အဲၣ်ဒိးလၢအခ့အပှၤတဖၣ်ကမ့ၢ် “ပှၤဝံသးစူၤလၢပှၤခဲလၢာ်” န့ၣ်တက့ၢ်. (၂ တံၤမသ့း ၂:၂၄) “ပှၤလၢအကတိၤဖဲအခိၣ်စၢၢ်ဆၢ ဒ်နးဧိၤဘီဧိၤဆဲးတၢ် အသိးန့ၣ်အိၣ်ဝဲလီၤ. မ့မ့ၢ်ပှၤကူၣ်တၢ်သ့အပျ့ၤန့ၣ် မၤဘျါက့ၤတၢ်လီၤ.” လၢတၢ်န့ၣ်အဃိ ပလီၢ်နသးဘၣ်ဃး နတၢ်ကတိၤတက့ၢ်. (ကတိၤဒိ ၁၂:၁၈) ယဟိဝၤအသးစီဆှံကမၤစၢၤနၤလၢ နကကတိၤတၢ်လၢတၢ်သးကညီၤ ဒီးတၢ်အဲၣ်တၢ်ကွံလီၤ. —ကလၤတံ ၅:၂၂, ၂၃; ကလီးစဲ ၄:၆.တၢ်လၢနမၤသ့–တချုးနကတိၤ တၢ်ဂ့ၢ်အရ့ဒိၣ်ဒီး နသးသမူတံၤသကိးအခါ ဃ့ဘါထုကဖၣ်လၢ နကပၢၤနသး ဒီးနကဒိကနၣ်အတၢ်ကတိၤလၢ တၢ်သးစူၤအပူၤန့ၣ်တက့ၢ်တၢ်လၢနကတဲ ဒီးနကဘၣ်တဲအီၤဒ်လဲၣ်န့ၣ် ဆိကမိၣ်အီၤလီၤတံၢ်လီၤဆဲးတက့ၢ်လံာ်စီဆှံစံးဝဲ– ဖဲနဆီဟံၣ်ဆီဃီအခါန့ၣ်, နကဲထီၣ် “တၢ်တသွံၣ်ဃီတညၣ်ဃီ” ဒီးနသးသမူတံၤသကိးလီၤ. (မးသဲ ၁၉:၅) ဘၣ်ဆၣ်သုမ့ၢ်ဒံးပှၤခံဂၤဒီး သုကအိၣ်ဒီးတၢ်ထံၣ်လၢ အလီၤဆီလိာ်အသးလီၤ. လၢတၢ်န့ၣ်အဃိ နကဘၣ်ဒိသူၣ်ဒိသး ဒီးဂုာ်ကျဲးစၢးဆိကမိၣ်တၢ် တမံၤဃီလီၤ. (ဖံလံးပံၤ ၂:၂) ဖဲသုဆၢတဲာ်တၢ်အခါန့ၣ် သုခံဂၤကဘၣ်အိၣ်ဒီး တၢ်သးတဖျၢၣ်ဃီလီၤ. လံာ်စီဆှံစံးဝဲလၢ- “တၢ်ကူၣ်ထီၣ်ဖးလီၤန့ၣ် အိၣ်ဂၢၢ်ဆိးကျၢၤလၢ တၢ်ကူၣ်လိာ်အသးလီၤ.” (ကတိၤဒိ ၂၀:၁၈) ဖဲသုဆၢတဲာ်ဘၣ်ဃး တၢ်ဂ့ၢ်လၢအရ့ဒိၣ်အခါ ပျဲလံာ်စီဆှံအတၢ်ဟ့ၣ်ကူၣ် နဲၣ်လိသုတက့ၢ်. —ကတိၤဒိ ၈:၃၂, ၃၃.တၢ်လၢနမၤသ့–တဘၣ်ဒုးသ့ၣ်ညါ နသးသမူတံၤသကိးထဲဒၣ် တၢ်ဂ့ၢ်တၢ်ကျိၤမ့တမ့ၢ် နတၢ်ထံၣ်န့ၣ်တဂ့ၤ, ဒုးသ့ၣ်ညါစ့ၢ်ကီးအီၤ နသးအတၢ်တူၢ်ဘၣ်တဖၣ်တက့ၢ်တချုးနမၤတၢ်အၢၣ်လီၤလၢ နကမၤတၢ်တမံၤမံၤအခါန့ၣ် တၢၣ်ပီၣ်ဒီးနသးသမူတံၤသကိးတက့ၢ်ပကဒိးန့ၢ်ဘၣ်ယဟိဝၤယွၤ အတၢ်ဘၣ်သးအဂီၢ်ပကဘၣ် “တီ” ဒီးပသးသမူတံၤသကိးလီၤ. (မၤလကံ ၂:၁၆) တၢ်န့ၣ်မ့ၢ်တၢ်အရ့ဒိၣ်လၢ နတၢ်ဆီဟံၣ်ဆီဃီအပူၤလီၤ. တၢ်သးတီမ့ၢ်တအိၣ်န့ၣ် တၢ်နာ်န့ၢ်လိာ်သးတအိၣ်ဘၣ်. တၢ်အဲၣ်ကဒိၣ်ထီၣ်အါထီၣ်အဂီၢ် တၢ်နာ်န့ၢ်လိာ်သးလိၣ်ဝဲ သပှၢ်တၢၢ်လီၤ.မုၢ်မဆါတနံၤအံၤ ပှၤနီၢ်ဒီမိဝၤတဖၣ် ကွၢ်ဆၢၣ်မဲာ်ဘၣ်ဒီးတၢ်လၢကမၤဟးဂီၤ အတၢ်သးတီဒီးအသးသမူတံၤသကိး အိၣ်အါမးလီၤ. လၢတၢ်န့ၣ်အဃိ နကဒီသဒၢနတၢ်ဆီဟံၣ်ဆီဃီအဂီၢ် နကဘၣ်ဆၢတဲာ်နသးလၢနကမၤတၢ်ခံမံၤလီၤ.လံာ်စီဆှံစံးဝဲ– “အိၣ်မူဒ်ပှၤကူၣ်တၢ်သ့ အသိးန့ၣ်တက့ၢ်.” (အ့းဖ့းစူး ၅:၁၅, ၁၆, ခ့ခါစှီၤကျိာ်) နတၢ်ဆီဟံၣ်ဆီဃီန့ၣ် မ့ၢ်တၢ်အရ့ဒိၣ်ကတၢၢ်အကျါတမံၤ လၢနတၢ်အိၣ်မူပူၤလီၤ. လၢတၢ်န့ၣ်အဃိ နမ့ၢ်ပာ်တၢ်အံၤလၢညါန့ၣ် ကြၢးဝဲဘၣ်ဝဲလီၤ.ယဟိဝၤယွၤအဲၣ်ဒိးလၢ နသးကစၢၢ်ဆၢ နသးသမူတံၤသကိးဒီး “မူသးခု” ဒီးအီၤန့ၣ်လီၤ. (စံၣ်တဲၤတဲလီၤ ၉:၉) ကစၢ်ပာ်ဖျါဝဲတြၢၢ်ကလာ်လၢ နတကြၢးကွၢ်ကပာ် နသးသမူတံၤသကိးနီတဘျီဘၣ်. လၢတၢ်န့ၣ်အလီၢ်, နကြၢးဃုကျဲလၢကမၤသးခု နသးသမူတံၤသကိးန့ၣ်လီၤ. (၁ ကရံၣ်သူး ၁၀:၂၄) မၤနဲဒ်သိးနသးသမူတံၤသကိး ကသ့ၣ်ညါလၢနလိၣ်ဘၣ်အီၤ ဒီးနပာ်လုၢ်ပာ်ပှ့ၤအီၤန့ၣ်တက့ၢ်.တၢ်လၢနမၤသ့–ထီဘိန့ၣ်နကဘၣ်ဟ့ၣ် တၢ်ဆၢကတီၢ်လၢ နသးသမူတံၤသကိးအဂီၢ်, ဒီးဖဲသုကတိၤတၢ်အခါ ပာ်ဖျါထီၣ်နတၢ်သးအိၣ်အီၤ လၢလၢပှဲၤပှဲၤန့ၣ်တက့ၢ်မၤဖဲနသးတဂ့ၤ, ဆိကမိၣ်တၢ်လၢ နသးသမူတံၤသကိးအဂီၢ်တက့ၢ်လံာ်စီဆှံစံးဝဲ– “ကယဲၢ်ပှၤလၢအကွၢ်ပိာ်မုၣ်ဒီး အသးကတၢကိးဂၤဒဲးန့ၣ် အဲၣ်ဘၢလံတၢ်ဒီးအီၤလၢ အသးကံၢ်ပူၤလံ.” (မးသဲ ၅:၂၈) ပှၤတဂၤမ့ၢ်ဆိကမိၣ်ထီဃာ် တၢ်မၤကမၣ်မုၣ်ကမၣ်ခွါအဂ့ၢ်န့ၣ် အဝဲတမ့ၢ်ပှၤလၢအတီဒီး အသးသမူတံၤသကိးဘၣ်.ယဟိဝၤယွၤစံးဝဲလၢ လိၣ်လၢနကဘၣ် “ပၢၤနသး” လီၤ. (ကတိၤဒိ ၄:၂၃; ယံးရမံယၤ ၁၇:၉) နပၢၤနသးကန့ၢ်အဂီၢ် နကဘၣ်ပၢၤနမဲာ်ချံလီၤ. (မးသဲ ၅:၂၉, ၃၀) မၤဒိးစီၤယိၤဘးအဒိအတဲာ် လၢအမၤတၢ်အၢၣ်လီၤအီလီၤဒီး အမဲာ်ချံလၢတကွၢ်ဝဲပိာ်မုၣ်အဂၤလၢ တၢ်သးကတၢနီတဘျီဘၣ်န့ၣ်တက့ၢ်. (ယိၤဘး ၃၁:၁) ပာ်လီၤနသးလၢနတကွၢ် တၢ်ဂီၤဘ့ၣ်ဆ့နီတဘျီဘၣ်န့ၣ်တက့ၢ်. ဆၢတဲာ်နသးကျၢၤကျၢၤလၢ မ့တမ့ၢ်နသးသမူတံၤသကိးဘၣ်န့ၣ် နတသးကွံပှၤအဂၤနီတဂၤဘၣ်န့ၣ်တက့ၢ်.တၢ်လၢနမၤသ့–လၢပှၤဂၤအမဲာ်ညါ ပာ်ဖျါထီၣ်လၢနမ့ၢ်ပှၤလၢ အတီဒီးနသးသမူတံၤသကိးန့ၣ်တက့ၢ်ဆိကမိၣ်နသးသမူတံၤသကိး အသးတၢ်တူၢ်ဘၣ် ဒီးနသးသမူတံၤသကိး အသးမ့ၢ်ဘၣ်တံာ်တာ်လၢ နတၢ်ရ့လိာ်သးဒီးပှၤတဂၤဂၤအဃိန့ၣ် မၤကတၢၢ်ကွံာ်တၢ်ရ့လိာ်သးအံၤ တဘျီဃီတက့ၢ်နမါကတူၢ်ဘၣ်လၢ နကဟုကယာ်အီၤဂ့ၤဂ့ၤအဂီၢ် နကဘၣ်မၤတၢ်မနုၤလဲၣ်. ပှၤအါဂၤ ဆိကမိၣ်ဝဲလၢ ဝၤအမူဒါလၢ အရ့ဒိၣ်ကတၢၢ်န့ၣ် မ့ၢ်တၢ်လုၢ်အီၣ်လုၢ်အီ ဟံၣ်ဖိဃီဖိလီၤ. ဘၣ်ဆၣ် မါတနီၤန့ၣ် ထူးတီၤဝဲလၢနီၢ်ခိသနာ်က့ တဒိးန့ၢ်ဘၣ်အဝၤ အတၢ်ကဟုကယာ်အမဲာ်ညါ ဘၣ်ပျံၤဘၣ်ဖုးအဝၤလီၤ. ရိစၤ လၢအမ့ၢ်ပှၤစပ့ၣ်မုၣ်တဂၤ တဲဝဲဘၣ်ဃးအဝၤအဂ့ၢ်ဒ်အံၤ “မ့မ့ၢ်လၢတၢ်ချၢန့ၣ် လီၤဂာ်ဒ်ပှၤလၢအသးဂ့ၤတဂၤလီၤ. ဘၣ်ဆၣ် မ့မ့ၢ်လၢဟံၣ်န့ၣ် တမ့ၢ်ဒ်န့ၣ်ဘၣ်.” ကၠဝဲ အိၣ်လၢ နဲးကၠံရံယါတဲဝဲဒ်အံၤ “ဖဲယသးတလီၤပလိာ် ဒီးယဝၤအခါ အဝဲတဲယၤ ‘ယမ့ၢ်နဝၤအဃိ တၢ်လၢယတဲနၤန့ၣ် နကဘၣ်မၤကိးမံၤဒဲးလီၤ.’”ဒ်ဝၤတဂၤအသိး နကမၤလၢပှဲၤနမူဒါလၢ တၢ်အဲၣ်တၢ်ကွံအပူၤကသ့ဒ်လဲၣ်. ဝၤတဂၤ ဒ်သိးအဟံၣ်ဃီကမ့ၢ် တၢ်အိၣ်ဘှံးအလီၢ်လၢအမါအဂီၢ်န့ၣ် အဝဲကဘၣ်ဂုာ်ကျဲးစၢးမၤတၢ်မနုၤလဲၣ်.—ရူၤသး ၁:၉.လၢယွၤအမဲာ်ညါ မါဒီးဝၤန့ၣ် အပတီၢ်ထဲသိးလိာ်အသးသနာ်က့ လံာ်စီဆှံစံးဝဲလၢ အဝဲသ့ၣ်ခံဂၤ အမူဒါလီၤဆီလိာ်အသး လၢဟံၣ်ဃီပူၤလီၤ. ရိမ့ၤ ၇:၂ ပာ်ဖျါထီၣ်ဝဲလၢ ပိာ်မုၣ်လၢအိၣ်ဒီးအဝၤန့ၣ် အိၣ်လၢ “အဝၤအတၢ်သိၣ်တၢ်သီ” အဖီလာ်လီၤ. ဒ်တၢ်ကရၢကရိအါဖု အိၣ်ဒီးပှၤတီခိၣ်ရိၣ်မဲတၢ်အသိး ကစၢ်ယွၤပာ်လီၤဝၤဒ်မါတဂၤအခိၣ်လီၤ. (၁ ကရံၣ်သူး ၁၁:၃) ဝၤန့ၣ်ကဘၣ်တီခိၣ်ရိၣ်မဲ တၢ်လၢအဟံၣ်ဃီပူၤလီၤ.ဝၤသ့ၣ်ဧၢ နကြၢးသူနတၢ်န့ၢ်စိန့ၢ်ကမီၤလၢ ကျဲဒ်လဲၣ်. လံာ်စီဆှံစံးဝဲ “အဲၣ်သုမါ, ဒ်ခရံာ်အဲၣ်တၢ်အိၣ်ဖှိၣ်” အသိးတက့ၢ်. (အ့းဖ့းစူး ၅:၂၅) ယ့ၣ်ၡူးတဆီဟံၣ်ဆီဃီသနာ်က့ အဝဲအဒိအတဲာ်လၢအဂ့ၤန့ၣ် ကမၤစၢၤနၤဒ်သိး နကကဲထီၣ်ဝၤလၢအဂ့ၤကတၢၢ်လီၤ. ကဲထီၣ်ကသ့ဒ်လဲၣ်.ယ့ၣ်ၡူးဃုကျဲဒ်သိး ကမၤမုာ်ထီၣ်က့ၤပှၤဂၤအသး ဒီးမၤဖှံလီၤအဝဲသ့ၣ်အတၢ်ဝံတၢ်ယိးလီၤ. ပှၤလၢအဘၣ်တၢ်ဆီၣ်တံၢ်မၤနၢၤအီၤဒီး သူၣ်လီၤဘှံးသးလီၤဘှံး ခီဖျိအနီၢ်ကစၢ်အတၢ်ကီတၢ်ခဲတဖၣ်န့ၣ် ယ့ၣ်ၡူးအၢၣ်လီၤအဝဲသ့ၣ်လၢ “ဟဲဆူယအိၣ်...ဒီးယကဒုးအိၣ်ဘှံးသုလီၤ.” (မးသဲ ၁၁:၂၈,၂၉) ယ့ၣ်ၡူးမၤဘျါ နီၢ်ခိတၢ်ဆူးတၢ်ဆါဒီး မၤစၢၤစ့ၢ်ကီး အဝဲသ့ၣ်လၢ ကသုးဘူးအသးဆူ ယဟိဝၤယွၤအအိၣ်လီၤ. ပှၤအါဂၤ ဟဲဆူယ့ၣ်ၡူးအအိၣ် မ့ၢ်လၢအဝဲသ့ၣ်နာ်သပှၢ်တၢၢ်လၢ ယ့ၣ်ၡူးမၤစၢၤအီၤသ့အဃိန့ၣ်လီၤ.ဝၤတဖၣ် ကွၢ်လိယ့ၣ်ၡူးကသ့ဒ်လဲၣ်. ဝၤတဖၣ်ကဘၣ်ဃုကျဲလၢ ကမၤစၢၤအမါအဂီၢ်န့ၣ်လီၤ. မါတနီၤတူၢ်ဘၣ်ဝဲ ဒ်ရိစၤတဲဖျါထီၣ်ဝဲအသိး “ယဝၤပာ်ယၤဒ် အပျဲၢ်မုၣ်တဂၤအသိးလီၤ.” မ့မ့ၢ်စီၤကွဲၤခုၣ်လၢ အိၣ်ဒီးဟံၣ်မုာ်ဃီပၢၤတဂၤစံးဝဲလၢ “ညီနုၢ်ယသံကွၢ်ယမါလၢ ယကဘၣ်မၤစၢၤနၤတၢ်မနုၤလဲၣ်. မ့ၢ်လၢယအဲၣ်အီၤအဃိ ယဃုတၢ်ခွဲးတၢ်ယာ်လၢ ယကမၤစၢၤအီၤလီၤ.”ယ့ၣ်ၡူးမ့ၢ်ပှၤလၢဆိကမိၣ်တၢ်လၢ ပှၤဂၤအဂီၢ်ဒီး ပှၤလၢဒိသူၣ်ဒိသးသ့တဂၤလီၤ. ပိာ်မုၣ်လၢအဖှီၣ်အယာ်တဂၤအံၤ တူၢ်ဘၣ်တၢ်ဆါနးနးကလဲာ်အိၣ်ဝဲ ၁၂ နံၣ်လံလီၤ. ဖဲအဝဲနၢ်ဟူဘၣ်လၢယ့ၣ်ၡူးအိၣ်ဒီးအစိကမီၤအခါ အဝဲ “စံးဝဲဒၣ်, ‘ယမ့ၢ်ထိးဘၣ်ထဲအကူအသိးဧိၤဒီး, ယကဘျါက့ၤလီၤ.’” အဝဲအတၢ်ဆိကမိၣ်န့ၣ်ဘၣ်ဝဲလီၤ. အဝဲသုးဘူးအသးဆူ ယ့ၣ်ၡူးအအိၣ်ဒီး ထိးဝဲအဆ့ကၤအနွံဝံၤ အတၢ်ဆါဘျါက့ၤဝဲတဘျီဃီလီၤ. ပှၤတနီၤလၢ အထံၣ်ဘၣ်တၢ်အံၤန့ၣ် ကဆိကမိၣ်ဝဲလၢ ပိာ်မုၣ်တဂၤအံၤ တကြၢးမၤဝဲဒ်အံၤဘၣ်. ဘၣ်ဆၣ် မ့မ့ၢ်ယ့ၣ်ၡူးန့ၣ် နၢ်ပၢၢ်ဝဲလၢ ပိာ်မုၣ်တဂၤအံၤ လိၣ်ဘၣ်တၢ်မၤစၢၤသပှၢ်တၢၢ်လီၤ.* ယ့ၣ်ၡူတဲဘၣ်အီၤလၢ တၢ်သးကညီၤအပူၤ “ဖိမုၣ်ဧၢ ... အိၣ်ဘျါက့ၤလၢနတၢ်ဆါတက့ၢ်.” ယ့ၣ်ၡူးတမၤမဲာ်ဆှးအီၤ ဒီးတဒူအလိၤဘၣ်. အဝဲနၢ်ပၢၢ်စၢၤဝဲလၢ ပိာ်မုၣ်အဝဲအံၤအိၣ်ဒီး တၢ်ဆါလၢအနးန့ၣ်လီၤ. ခီဖျိယ့ၣ်ၡူးမၤဒ်အံၤအဃိ ပာ်ဖျါထီၣ်ဝဲလၢ အဝဲမ့ၢ်ပိာ်ခွါလၢ အိၣ်ဒီးတၢ်ဒိသူၣ်ဒိသးတဂၤလီၤ.—မၢ်ကူး ၅:၂၅-၃၄.ဝၤတဖၣ်ကွၢ်လိ ယ့ၣ်ၡူးကသ့ဒ်လဲၣ်. ဖဲနမါအိၣ်တဆူၣ်ဘၣ်အခါ ပာ်ဖျါထီၣ်နတၢ်နၢ်ပၢၢ်စၢၤအီၤ ဒီးဝံသးစူၤအီၤတက့ၢ်. ဂုာ်ကျဲးစၢးထံၣ်တၢ်ဒ် အဝဲအတၢ်ထံၣ်အသိး ဒီးနၢ်ပၢၢ်စၢၤအဝဲအတၢ်ပာ်သူၣ်ပာ်သးတက့ၢ်. အဒိ ရံၣ်ခါဒိၣ် တဲဝဲလၢ “ဖဲယသ့ၣ်ညါလၢ ယမါအသးအ့န့အခါ ယဟးဆှဲးတၢ်ကတိၤလၢ ကမၤနးထီၣ်အတၢ်အိၣ်သးန့ၣ်လီၤ.”ယ့ၣ်ၡူးတဲသကိးတၢ်ဒီးအပျဲၢ်အဘီၣ်တဖၣ်လီၤ. ယ့ၣ်ၡူးတဲသကိးတၢ်ဂ့ၢ်အါမံၤ ဒီးအသကိးတဖၣ်လီၤ. ယ့ၣ်ၡူးတဲဝဲလၢ “ကယဲၢ်ယနၢ်ဟူတၢ်လၢ ပၢ်အအိၣ်န့ၣ် ယဘိးဘၣ်သ့ၣ်ညါသုလီၤ.” (ယိၤဟၣ် ၁၅:၁၅) တဘျီတခီၣ် ယ့ၣ်ၡူးအဲၣ်ဒိးအိၣ်ထဲတဂၤဧိၤ လၢကဆိကမိၣ်တၢ်အဂီၢ်ဒီး ကဃ့ဘါထုကဖၣ်တၢ်အဂီၢ်လီၤ. ဘၣ်ဆၣ် ယ့ၣ်ၡူးအတၢ်တူၢ်ဘၣ်တဖၣ် လၢအိၣ်လၢအသးပူၤန့ၣ် အဝဲတဲဖျါထီၣ်ဝဲလၢ အပျဲၢ်အဘီၣ်အမဲာ်ညါလီၤ. မုၢ်တနၤဖဲ တချုးတၢ်မၤသံယ့ၣ်ၡူး ဒ်ပှၤမၤတၢ်ကမၣ်ဖိတဂၤအသိးန့ၣ် အဝဲတဲဘၣ်အပျဲၢ်အဘီၣ်တဖၣ်လၢ “တၢ်သးအုးအိၣ်ဝးတရံးယၤ” လီၤ. (မးသဲ ၂၆:၃၈) အခါဖဲအပျဲၢ်အဘီၣ်တဖၣ် မၤတၢ်လၢတဘၣ်အသးဒၣ်လဲာ် အဝဲတပတုာ်ကတိၤတၢ်ဒီးအဝဲသ့ၣ်ဘၣ်.—မးသဲ ၂၆:၄၀,၄၁.တၢ်ကွၢ်လိယ့ၣ်ၡူးအဒိအတဲာ်န့ၣ် ကမၤစၢၤပိာ်ခွါတဖၣ်လၢ ကကဲထီၣ်ဝၤလၢအဂ့ၤ ဒီးပၢ်လၢအဂ့ၤလီၤ.ဝၤတဖၣ် ကွၢ်လိယ့ၣ်ၡူးကသ့ဒ်လဲၣ်. နတၢ်ဆိကမိၣ်ဒီး နသးအတၢ်တူၢ်ဘၣ်န့ၣ် တဲဖျါထီၣ်လၢနမါအမဲာ်ညါတက့ၢ်. ပိာ်မုၣ်တဂၤက ကအုကစွါဘၣ်ဝဲလၢ အဝၤန့ၣ်လၢပှၤကျါတဲတၢ်အါမးဘၣ်ဆၣ် ဖဲက့ၤတုၤလၢဟံၣ်အခါ အိၣ်ဘှီၣ်ကလာ်လီၤ. ဘၣ်ဆၣ် မ့မ့ၢ်အဲနၣ်တခီ ဖဲအဝၤတဲဖျါထီၣ်အီၤ အတၢ်ဆိကမိၣ်ဒီး အတၢ်တူၢ်ဘၣ်အခါ အဝဲစံးဝဲလၢ “ယတူၢ်ဘၣ်လၢအဝဲအဲၣ်ယၤနီၢ်နီၢ် ဒီးယဘူးထီၣ်ဒီးအီၤလီၤ.”တဘၣ်မၤဆၢက့ၤနမါ ခီဖျိလၢနတကတိၤတၢ်ဒီးအီၤန့ၣ်တဂ့ၤ. ပိာ်မုၣ်တဂၤစံးဝဲလၢ “ဖဲယဝၤသးထီၣ်ယၤအခါ တကတိၤတၢ်ဒီးယၤတဘျုးသီညါလီၤ. ဖဲအဝဲမၤဒ်အံၤအခါ ယတူၢ်ဘၣ်လၢ ယတၢ်ကမၣ်အိၣ် ဒီးအဝဲသးဟ့ယၤလီၤ. မ့မ့ၢ်စီၤအဲးဒဝ့ၢ်တခီ ဂုာ်ကျဲးစၢးမၤဒ် ယ့ၣ်ၡူးအဒိအတဲာ်အသိးဒီးစံးဝဲ “ဖဲယသးအ့န့အခါ ယတတဲဆၢက့ၤတၢ် တဘျီဃီဘၣ်. မ့မ့ၢ်ယအိၣ်ခိးတၢ်ဆၢကတီၢ်အဂ့ၤ ဒ်သိးယကမၤဘၣ်လိာ်ဖိးဒ့က့ၤ တၢ်သဘံၣ်သဘုၣ်အဂီၢ်န့ၣ်လီၤ.ကၠဝဲ တဲက့ၤကဒီးဝဲဒ်အံၤ “ခီဖျိလၢယဝၤမၤလိလံာ်စီဆှံဒီး ယဟိဝၤပှၤအုၣ်အသးအဃိ ယထံၣ်ဘၣ်လၢအတၢ်အိၣ်မူဆီတလဲအသးလီၤ. အဝဲတဲကဒီးလၢ “ယဝၤန့ၣ်ကွၢ်လိယ့ၣ်ၡူးအဒိအတဲာ်ဒီး ဂုာ်ကျဲးစၢးကဲထီၣ်ဝၤလၢအဂ့ၤဒီး အဲၣ်တၢ်ကွံတၢ်တဂၤလီၤ.” ပှၤနီၢ်ဒီမါဝၤလၢ အကကွဲၢ်တဖၣ်န့ၣ် ဒိးန့ၢ်ဘၣ်တၢ်ဘျုးတၢ်ဖှိၣ်လၢ လံာ်စီဆှံအတၢ်ဟ့ၣ်ကူၣ်အဃိလီၤ. မ့ၢ်နအဲၣ်ဒိး ဒိးန့ၢ်ဘၣ်တၢ်ဘျုးတၢ်ဖှိၣ်စ့ၢ်ကီးဧါ. နမၤသ့ခီဖျိနမၤလိလံာ်စီဆှံဒီးယဟိဝၤပှၤအုၣ်အသးန့ၣ်လီၤ.တၢ်ဆီဟံၣ်ဆီဃီန့ၣ် မ့ၢ်တၢ်သူၣ်ထီၣ် ဟံၣ်ဖိဃီဖိအသီတဒူၣ်လီၤ. နကအဲၣ်နမိၢ်နပၢ်ဒီး ယူးယီၣ်ပာ်ကဲအဝဲသ့ၣ် ထီဘိသနာ်က့, ခဲအံၤပှၤလၢအရ့ဒိၣ်ကတၢၢ် လၢနဂီၢ်လၢဟီၣ်ခိၣ်ချၢန့ၣ် မ့ၢ်နသးသမူတံၤသကိးလီၤ. ဘၣ်သ့ၣ်သ့ၣ် ကကီခဲဝဲလၢ နဘူးနတံၢ်တနီၤ ကတူၢ်လိာ်ဝဲတၢ်အံၤအဂီၢ်လီၤ. ဘၣ်ဆၣ်ဒီး ဖဲနဂုာ်ကျဲးစၢး မၤဂၢၢ်ကျၢၤထီၣ် နဟံၣ်ဖိဃီဖိလၢ အသီတဒူၣ်အခါန့ၣ် ဒ်သိးနပၢၤဃာ်တၢ်ဃူတၢ်ဖိးဒီး နဘူးနတံၢ်ကန့ၢ်ဒံးအဂီၢ် လံာ်စီဆှံအတၢ်နဲၣ်လိတဖၣ်န့ၣ် မၤစၢၤနၤသ့လီၤ.လံာ်စီဆှံစံးဝဲ– “ယူးယီၣ် နမိၢ်နပၢ်တက့ၢ်.” (အ့းဖ့းစူး ၆:၂) နသးအနံၣ်မ့ၢ်အိၣ်ထဲလဲၣ်ဂ့ၤဂ့ၤ လိၣ်လၢနကဘၣ် ယူးယီၣ်ပာ်ကဲနမိၢ်နပၢ်လီၤ. သ့ၣ်နီၣ်ထီၣ်လၢ နသးသမူတံၤသကိးစ့ၢ်ကီး အိၣ်ဒီးအမိၢ်အပၢ်အဃိ လိၣ်လၢအဝဲကဘၣ်ဟ့ၣ် တၢ်ဆၢကတီၢ်လၢ အဝဲသ့ၣ်အဂီၢ်လီၤ. “တၢ်အဲၣ်တၢ်ကွံ တသးကါဘၣ်တၢ်ဘၣ်” အဃိ တဘၣ်အိၣ်ဒီးတၢ်သးဘၣ်တံာ်တာ်လၢ နသးသမူတံၤသကိး အတၢ်ရ့လိာ်သးဒီး အမိၢ်အပၢ်န့ၣ်တဂ့ၤ.—၁ ကရံၣ်သူး ၁၃:၄; ကလၤတံ ၅:၂၆.တၢ်လၢနမၤသ့–တဘၣ်ကတိၤလုာ်ကိတၢ် ဒ်သိးဒီး “နဟံၣ်ဖိဃီဖိန့ၣ် ဆိကမိၣ်ဆံးယၤ ထီဘိလီၤ” မ့တမ့ၢ် “ယမၤတၢ်န့ၣ်တဘၣ် နမိၢ်အသး နီတဘျီဘၣ်” န့ၣ်တဂ့ၤဂုာ်ကျဲးစၢးဒိသူၣ်ဒိသး လၢနသးသမူတံၤသကိးအဂီၢ် ဒီးနၢ်ပၢၢ်စၢၤအတၢ်ထံၣ်န့ၣ်တက့ၢ်လံာ်စီဆှံစံးဝဲ– “မၤသးဒ်န့ၣ်ဒီး တၢ်လၢပိာ်ခွါအံၤ ကဟးသဒၣ်အမိၢ်အပၢ်, ဒီးကဘျုးအသးဆူ ပိာ်မုၣ်အအိၣ်, ဒီးတၢ်လၢပှၤခံဂၤန့ၣ်ကကဲထီၣ် တၢ်တသွံၣ်ဃီတညၣ်ဃီလီၤ.” (၁ မိၤၡ့ ၂:၂၄) နဆီဟံၣ်ဆီဃီဝံၤသနာ်က့ နမိၢ်နပၢ်တဖၣ်ကဆိကမိၣ်ဝဲလၢ အမူဒါအိၣ်ဒံးလၢနဂီၢ်ဒီး အဝဲသ့ၣ်ကအဲၣ်ဒိး မၤဘၣ်ဃးအသးလၢ နတၢ်ဆီဟံၣ်ဆီဃီအပူၤအါန့ၢ်ဒံး တၢ်လၢအဝဲသ့ၣ်ကြၢးပၣ်ဃုာ်ဝဲန့ၣ်လီၤ.နၤဒီးနသးသမူတံၤသကိး ကဒုးပၣ်ဃုာ်မိၢ်ပၢ်တဖၣ် တုၤထဲလဲၣ်န့ၣ် သုကဘၣ် ဆၢတဲာ် ဒီးတဲဘၣ်အဝဲသ့ၣ်လၢ တၢ်အဲၣ်တၢ်ကွံအပူၤလီၤ. သုကဘၣ်ကတိၤတၢ်ပျီပျီ ဒီး တဲတၢ်လိၤလိၤလၢ တၢ်ယူးယီၣ်ပာ်ကဲလီၤ. (ကတိၤဒိ ၁၅:၁) တၢ်ဆီၣ်လီၤသး, တၢ်သညူးသပှၢ်, ဒီးတၢ်ဝံသးစူၤန့ၣ် ကမၤစၢၤနၤလၢ နကမၤဂ့ၤထီၣ်နတၢ်ရ့လိာ်သးဒီး နဘူးနတံၢ်တဖၣ်ဒီးသု “ကီၤသုသးသကိးသကိးလၢ တၢ်အဲၣ်တၢ်ကွံအပူၤ” ကန့ၢ်ထီဘိအဂီၢ်လီၤ.—အ့းဖ့းစူး ၄:၂.တၢ်လၢနၤမၤသ့–နသးမ့ၢ်ဘၣ်တံာ်တာ်လၢ နဘူးနတံၢ်မ့တမ့ၢ် နသးသမူတံၤသကိး အဘူးအတံၢ်တဖၣ် အတၢ်ပၣ်ဃုာ်လၢနဟံၣ်ဃီအပူၤန့ၣ် တၢၣ်ပီၣ်သကိးတၢ်ဂ့ၢ်အံၤဒီး နသးသမူတံၤသကိး ဖဲတၢ်ဘှ့ၣ်တၢ်ဘှီၣ် အဆၢကတီၢ်န့ၣ်တက့ၢ်နကဘၣ်သုးကျဲၤတၢ်ဂ့ၢ်အံၤ ဒ်လဲၣ်န့ၣ်ဆၢတဲာ်အီၤလၢ တၢ်သးတဖျၢၣ်ဃီတက့ၢ်နဂုာ်ကျဲးစၢးအဂ့ၤကတၢၢ်လၢ နတၢ်ဆီဟံၣ်ဆီဃီဒီး နဟံၣ်ဖိဃီဖိကအိၣ်ဒီး တၢ်မုာ်တၢ်ခုၣ်သနာ်က့ တၢ်ကဲထီၣ်အသးလၢ တၢ်တပာ်သူၣ်ပာ်သးအပူၤန့ၣ် မၤစှၤလီၤနတၢ်သူၣ်ဖှံသးညီသ့လီၤ. (စံၣ်တဲၤတဲလီၤတၢ် ၉:၁၁) ဖဲပကွၢ်ဆၢၣ်မဲာ်ဘၣ် တၢ်ကီတၢ်ခဲအခါ ကစၢ်ယွၤမၤစၢၤပှၤလၢ တၢ်အဲၣ်တၢ်ကွံအပူၤလီၤ. နၤဒီးနဟံၣ်ဖိဃီဖိ သုမ့ၢ်မၤထွဲလံာ်စီဆှံ တၢ်ဟ့ၣ်ကူၣ်လၢ တၢ်နီၤဖးအံၤအပူၤန့ၣ် တၢ်အိၣ်အသးလၢ အနးကတၢၢ်ဒၣ်လဲာ် သုတူၢ်အီၤကန့ၢ်လီၤ.လံာ်စီဆှံစံးဝဲ– “ကယဲၢ်သုတၢ်ဘၣ်ယိၣ်ဘၣ်ဘီန့ၣ် ပာ်ထီၣ်လၢအဝဲဒၣ်အလိၤ ခဲလၢာ်တက့ၢ်. အဂ့ၢ်ဒ်အံၤ အသးအိၣ်သုလီၤ.” (၁ ပ့းတရူး ၅:၇) နမ့ၢ်တူၢ်ဘၣ် တၢ်မၤကွၢ်တဖၣ်န့ၣ် သ့ၣ်နီၣ်ထီၣ်ထီဘိလၢ နပာ်တၢ်ကမၣ်လၢ ကစၢ်ယွၤအလိၤ တသ့ဘၣ်န့ၣ်တက့ၢ်. (ယၤကိာ် ၁:၁၃) နမ့ၢ်သုးဘူးနသးလၢ ကစၢ်ယွၤအအိၣ်န့ၣ် အဝဲကမၤစၢၤနၤလၢ ကျဲလၢအဂ့ၤကတၢၢ်လီၤ. (ယၡါယၤ ၄၁:၁၀) “လူလီၤသုသးလၢ အမဲာ်ညါတက့ၢ်.” — စံးထီၣ်ပတြၢၤ ၆၂:၈.ကိးနံၤဒဲးဖဲနဖးဒီး မၤလိလံာ်စီဆှံအခါ နကဒိးန့ၢ်ဘၣ်စ့ၢ်ကီး တၢ်မၤမုာ်ထီၣ်က့ၤန့ၣ်လီၤ. ခီဖျိနမၤဒ်န့ၣ်အဃိ နကထံၣ်ဘၣ်လၢ ယဟိဝၤယွၤ “မၤမုာ်ထီၣ်ပှၤလၢ ပတၢ်နးတၢ်ဖှီၣ် ခဲလၢာ်အပူၤ”လီၤ. (၂ ကရံၣ်သူး ၁:၃, ၄; ရိမ့ၤ ၁၅:၄) ကစၢ်အၢၣ်လီၤဝဲလၢ ကဟ့ၣ်နၤ “ယွၤအတၢ်ဃူတၢ်ဖိ:လၢ အဒိၣ်န့ၢ်ယိာ်န့ၢ်ကယဲၢ် ပသ့ၣ်ညါနၢ်ပၢၢ်တၢ်” န့ၣ်လီၤ.—ဖံလံးပံၤ ၄:၆, ၇, ၁၃.တၢ်လၢနမၤသ့–ဃ့ယဟိဝၤယွၤ အတၢ်မၤစၢၤလၢ နသးကမုာ်ထီၣ်က့ၤဒီး နကဆိကမိၣ်တၢ် လီၤတံၢ်လီၤဆဲးအဂီၢ်တက့ၢ်နဘၣ်သမံသမိးကျဲလၢ နဃုထၢသ့ခဲလၢာ်ဝံၤဒီး ဃုထၢကျဲလၢ အဂ့ၤကတၢၢ်တက့ၢ်လံာ်စီဆှံစံးဝဲ– “ပှၤအကူၣ်အဆးအသးန့ၣ် န့ၢ်ဘၣ်တၢ်သ့ၣ်ညါလီၤ. ဒီးပှၤကူၣ်တၢ်သ့အနၢ်န့ၣ် ဃုတၢ်သ့ၣ်ညါလီၤ.” (ကတိၤဒိ ၁၈:၁၅) ဃုသ့ၣ်ညါတၢ်ဂ့ၢ်ခဲလၢာ်လၢ ဘၣ်ဃးဒီးတၢ်လၢ နတူၢ်ဘၣ်န့ၣ်တက့ၢ်. ဃုသ့ၣ်ညါနဟံၣ်ဖိဃီဖိကိးဂၤဒဲး အတၢ်လိၣ်ဘၣ်တက့ၢ်. ကတိၤတၢ်ဒီးအဝဲသ့ၣ်, ဒိကနၣ်အဝဲသ့ၣ် အတၢ်ကတိၤတက့ၢ်.—ကတိၤဒိ ၂၀:၅.ပှၤလၢနအဲၣ်ဘၣ်အီၤတဂၤ မ့ၢ်သံအခါန့ၣ် တဘၣ်မဲာ်ဆှးလၢ နကပာ်ဖျါထီၣ် နတၢ်သူၣ်အုးသးအုးတဂ့ၤ. သ့ၣ်နီၣ်ထီၣ်လၢ ယ့ၣ်ၡူးဒၣ်လဲာ် “အမဲာ်ထံလီၤဝဲ” န့ၣ်တက့ၢ်. (ယိၤဟၣ် ၁၁:၃၅; စံၣ်တဲၤတဲလီၤတၢ် ၃:၄) ဒ်သိးနလဲၤခီဖျိ တၢ်အိၣ်အသးလၢ အလီၤသူၣ်ကိၢ်သးဂီၤတဖၣ် ကန့ၢ်အဂီၢ်တၢ်ဟံးန့ၢ် တၢ်အိၣ်ဘှံးလၢလၢပှဲၤပှဲၤဒီး တၢ်မံလၢမံန့ၣ် ကမၤစၢၤနၤစ့ၢ်ကီးလီၤ.—စံၣ်တဲၤတဲလီၤတၢ် ၄:၆.တၢ်လၢနမၤသ့–ညီနုၢ်ရ့လိာ်ကတိၤတၢ်ဒီး နဟံၣ်ဖိဃီဖိ တချုးနကွၢ်ဆၢၣ်မဲာ်ဘၣ် တၢ်သူၣ်အုးသးအုးအခါန့ၣ်တက့ၢ်. နမ့ၢ်မၤဒ်န့ၣ်ဒီး ဖဲတၢ်သဘံၣ်ဘုၣ် ဟဲအိၣ်ထီၣ်အခါအဝဲသ့ၣ် ကတိၤတၢ်ဒီးနၤကဘူၣ်လီၤကတိၤသကိးတၢ်ဒီးပှၤအဂၤလၢ အကွၢ်ဆၢၣ်မဲာ်ဘၣ် တၢ်အိၣ်အသးဒ်သိးဒီးနၤတက့ၢ်လံာ်စီဆှံစံးဝဲ– “ပှၤအတံၤအသကိး အဲၣ်တၢ်ကိးအဆၢအကတီၢ်ဒဲး ဒီးပှၤဒီပုၢ်ဝဲၢ်အိၣ်ဖျဲၣ်ဝဲလၢ တၢ်မၤကိၢ်မၤဂီၤအဂီၢ်လီၤ.” (ကတိၤဒိ ၁၇:၁၇) နတံၤသကိးတဖၣ် အဲၣ်ဒိးမၤစၢၤနၤဘၣ်ဆၣ် အဝဲသ့ၣ်ကဘၣ်မၤစၢၤဝဲဒ်လဲၣ်န့ၣ် ဘၣ်သ့ၣ်သ့ၣ် တသ့ၣ်ညါဝဲဘၣ်. တဘၣ်သးဆံးလၢ နကတဲဘၣ်အဝဲသ့ၣ် တၢ်လၢနလိၣ်ဘၣ် နီၢ်နီၢ်န့ၣ် တဂ့ၤ. (ကတိၤဒိ ၁၂:၂၅) နကဘၣ်မၤထွဲလံာ်စီဆှံ တၢ်နဲၣ်လိဒ်လဲၣ်န့ၣ် ဃ့တၢ်မၤ စၢၤလၢ ပှၤလၢအနၢ်ပၢၢ် လံာ်စီဆှံဂ့ၤဂ့ၤတဖၣ် အအိၣ်တက့ၢ်. အဝဲသ့ၣ်ဒုးနဲၣ်နၤ တၢ်နဲၣ်လိလၢလံာ်စီဆှံပူၤန့ၣ် ကဲထီၣ်တၢ်မၤစၢၤလၢ နဂီၢ်သ့လီၤ. —ယၤကိာ် ၅:၁၄.ထီဘိန့ၣ်နမ့ၢ်ရ့ဒီး ပှၤလၢအသန့ၤအသးလၢယွၤဒီး နာ်န့ၢ်ယွၤအတၢ်စံးပာ်တဖၣ်န့ၣ် နကဒိးန့ၢ်ဘၣ်တၢ်မၤစၢၤလၢ နလိၣ်ဘၣ်န့ၣ်လီၤ. ဖဲနမၤစၢၤပှၤလၢအလိၣ်ဘၣ် တၢ်ဟ့ၣ်ဂံၢ်ဟ့ၣ်ဘါအခါ နကဒိးန့ၢ်ဘၣ်စ့ၢ်ကီး တၢ်မၤမုာ်ထီၣ်က့ၤနၤန့ၣ်လီၤ. တဲနၢ်ပၢၢ်အဝဲသ့ၣ်ဘၣ်ဃးဒီး ယဟိဝၤယွၤဒီးကစၢ် အတၢ်စံးပာ်အဂ့ၢ်န့ၣ်တက့ၢ်. ပှၤလၢအလိၣ်ဘၣ်တၢ်မၤစၢၤန့ၣ် မၤစၢၤအီၤတက့ၢ်. တဘၣ်အိၣ်လီၤဆီ ထဲတဂၤဧိၤ တဂ့ၤ, ရ့ဒီးပှၤလၢအအဲၣ်နၤဒီး သးအိၣ်မၤစၢၤနၤတက့ၢ်.—ကတိၤဒိ ၁၈:၁; ၁ ကရံၣ်သူး ၁၅:၅၈.တၢ်လၢနမၤသ့–ကတိၤတၢ်ဒီးနတံၤသကိးလၢ အအဲၣ်ဘၣ်နၤတဂၤဒီး တူၢ်လိာ်အတၢ်မၤစၢၤတက့ၢ်တဲဖျါထီၣ်နတၢ်လိၣ်ဘၣ်တဖၣ် လီၤတံၢ်လီၤဆဲး ဒီးတဲအီၤတီတီလိၤလိၤတက့ၢ်ဖဲနသးသမူတံၤသကိး တတီဒီးနၤအခါ နသးကဟးဂီၤဒိၣ်မးလီၤ. ဘၣ်ဆၣ် ပှၤတနီၤနီၤန့ၣ် ပျၢ်ကွံာ်အသးသမူတံၤသကိး တၢ်ကမၣ် ခီဖျိလၢ အပီၢ်ယၢ်လီၤက့ၤအသးအဃိ ဒီးမၤဂ့ၤထီၣ်က့ၤဝဲ အတၢ်ဆီဟံၣ်ဆီဃီန့ၣ်လီၤ.* ဘၣ်ဆၣ် အတၢ်ဆီဟံၣ်ဆီဃီ ဂၢၢ်ကျၢၤမ့ၢ်ဂ့ၤ တဂၢၢ်ကျၢၤမ့ၢ်ဂ့ၤ ဖဲအဝဲသ့ၣ် သ့ၣ်ညါလၢအသးသမူတံၤသကိး တတီဘၣ်အခါန့ၣ် အဝဲသ့ၣ်သးဟးဂီၤဝဲဒိၣ်မးလီၤ. အဃိ ပှၤလၢတူၢ်ဘၣ်တၢ်ဒ်အံၤတဖၣ် လဲၤခီဖျိဝဲကန့ၢ်ဒ်လဲၣ်.သးသမူတံၤသကိး လၢအတီတဖၣ်န့ၣ် အသးမ့ၢ်ဘၣ်ဒိသနာ်က့ လံာ်စီဆှံ မၤမုာ်ထီၣ်က့ၤအသးသ့ဝဲလီၤ. ဒီးအဝဲသ့ၣ်သ့ၣ်ညါထီၣ်လၢ ကစၢ်ယွၤထံၣ်အဝဲသ့ၣ်မဲာ်ထံမဲာ်နိ ဒီးဒိသူၣ်ဒိသးအဝဲသ့ၣ်န့ၣ်လီၤ.—မၤလကံ ၂:၁၃-၁၆.“ဖဲယဘၣ်ယိၣ်ဘၣ်ဘီတၢ် ဒီးယသူၣ်ကိၢ်သးဂီၤအခါန့ၣ်, နမၤမုာ်ယၤ ဒီးမၤသးခုယၤလီၤ.”—စံးထီၣ်ပတြၢၤ ၉၄:၁၉, ခ့ခါစှီၤကျိာ်.ဘ့(လ်) အဝဲတဲက့ၤဝဲဒ်အံၤ “ဖဲယဖးဘၣ်လံာ်စီဆှံတဆၢန့ၣ်အခါ ယထံၣ်တမှံကွၢ်လၢ ယဟိဝၤယွၤမ့ၢ်ကစၢ်တဂၤလၢ အမၤမုာ်ထီၣ်က့ၤယသး ဒ်ပၢ်လၢအိၣ်ဒီး တၢ်သးကညီၤတဂၤအသိးန့ၣ်လီၤ.”“နတီဒီးပှၤလၢအတီဒီးနၤ.”—စံးထီၣ်ပတြၢၤ ၁၈:၂၅,ခ့ခါစှီၤကျိာ်.ခါမဲၤ အဝၤန့ၣ် တတီဒီးအီၤ ယံာ်လၢအလါတဖၣ်ညါလီၤ. အဝဲတဲလၢ “ယဝၤန့ၣ် တတီဒီးယၤနီတစဲးဘၣ်. ဘၣ်ဆၣ် ယနာ်န့ၢ်ယဟိဝၤယွၤသ့လၢ အကတီဒီးယၤထီဘိ ဒီးတပာ်တ့ၢ်ယၤ နီတဘျီဘၣ်.”“သုတဘၣ်ယိၣ်တၢ်နီတမံၤတဂ့ၤ. မ့မ့ၢ်လၢတၢ်ကိးမံၤဒဲးန့ၣ်လၢတၢ်ထုကဖၣ်, ဒီးလၢတၢ်ဃ့ကညး ... ဘိးဘၣ်သ့ၣ်ညါယွၤ လၢသုတၢ်အဲၣ်ဒိးတဖၣ်န့ၣ်တက့ၢ်. ဒီးယွၤအတၢ်ဃူတၢ်ဖိးလၢ အဒိၣ်န့ၢ်ယိာ်န့ၢ် ကယဲၢ်ပသ့ၣ်ညါနၢ်ပၢၢ်တၢ်န့ၣ် ကပၢၤသုသူၣ်သုသး.”—ဖံလံးပံၤ ၄:၆,၇.မ့မ့ၢ် ၡါၡၢၤန့ၣ် တဲဝဲလၢ “လံာ်စီဆှံတဆၢအံၤန့ၣ် ယဖးဝံၤဖးက့ၤအီၤလီၤ. ခီဖျိလၢ ယဃ့ထုကဖၣ် အါထီၣ်မးအါထီၣ်အဃိ ကစၢ်ယွၤဟ့ၣ်ယၤတၢ်သူၣ်မံသးမုာ် လၢယတၢ်အိၣ်မူပူၤလီၤ.”ဒ်ပဖးတ့ၢ်ပှၤဂ့ၢ်လၢထးတဖၣ်န့ၣ် တဘျီတခီၣ်အဝဲသ့ၣ်ကိးဂၤဒဲး တူၢ်ဘၣ်လၢ အဲၣ်ဒိးတူၢ်ၡူကွံာ်အသးလီၤ. ဘၣ်ဆၣ် အဝဲသ့ၣ်နာ်ယဟိဝၤယွၤ ဒီးဒိးန့ၢ်ဘၣ်တၢ်ဂံၢ်တၢ်ဘါ လၢယွၤအကလုၢ်ကထါအပူၤန့ၣ်လီၤ. ဘ့(လ်) တဲဝဲဒ်အံၤ “ဖဲတၢ်ခဲလၢာ် လဲၤတပျာ်အသးလၢ ယတၢ်အိၣ်မူပူၤအခါ ယတၢ်နာ်န့ၣ် မၤစၢၤယၤလၢ ယတၢ်အိၣ်မူန့ၣ် အိၣ်ပှဲၤဒီးအခီပညီဒံးန့ၣ်လီၤ. လၢညါယလဲၤတ့ၢ်ဒ် ‘တၢ်သံအကဒုအကစၢၢ်ကဆူးပူၤဒၣ်လဲာ်န့ၣ်,’ ကစၢ်ယွၤအိၣ်ဒီးယၤလီၤ.”—စံးထီၣ်ပတြၢၤ ၂၃:၄.ပမၤပိာ်ထွဲ လံာ်စီဆှံ အတၢ်ဟ့ၣ်ကူၣ်လၢ အဘၣ်ဃးဒီး တၢ်ဆီဟံၣ်ဆီဃီဒီး တၢ်မၤကတၢၢ်ကွံာ် တၢ်ဆီဟံၣ်ဆီဃီန့ၣ်လီၤ. ယွၤဒုးအိၣ်ထီၣ် တၢ်ဆီဟံၣ်ဆီဃီန့ၣ် ဒ်သိးပိာ်မုၣ်ဒီး ပိာ်ခွါ ကအိၣ်ဒ်သိးသိး တစိၤသးအဂီၢ်လီၤ. ဘၣ်ဆၣ် တၢ်မၤကတၢၢ်ကွံာ် တၢ်ဆီဟံၣ်ဆီဃီ (divorce) န့ၣ် သ့ဒၣ်ထဲလၢ တၢ်မၤကမၣ်မုၣ်ကမၣ်ခွါအဃိလီၤ.—မၤသဲ ၁၉:၅, ၆,၉.မ့ၢ်, မၤစၢၤဝဲလၢ ကျဲအါဘိလီၤ– လံာ်လဲၢ်တဖၣ်. တၢ်ကီတၢ်ခဲမ့ၢ်အိၣ်ထီၣ်လၢ နီၢ်ဒီမါဝၤခံဂၤအဘၢၣ်စၢၤ တုၤဒၣ်လဲာ်ဖျါလၢ အဝဲသ့ၣ်မၤဘၣ်လိာ်က့ၤဝဲ တညီလၢၤဘၣ်န့ၣ် လံာ်လဲၢ်တဖၣ်အံၤ မၤစၢၤအီၤသ့လီၤ. အဒိ, ကွၢ်တၢ်ဂ့ၢ်ဒ်သိးဒီး “Maintaining Commitment in Your Marriage,” “How to Forgive,” and “Rebuilding Trust in a Marriage” လီၤ. တၢ်အိၣ်ဖှိၣ်ရိဖှိၣ်တဖၣ်. တၢ်အိၣ်ဖှိၣ်ရိဖှိၣ်, ကဝီၤတၢ်အိၣ်ဖှိၣ် ဒီးတၢ်အိၣ်ဖှိၣ်ဖးဒိၣ်အပူၤန့ၣ် ပဒိးန့ၢ်ဘၣ် လံာ်စီဆှံ တၢ်ဟ့ၣ်ကူၣ်လၢ ပှၤနီၢ်ဒီမါဝၤတဖၣ်အဂီၢ်လီၤ. တၢ်အိၣ်ဖှိၣ်သးပှၢ်တဖၣ်. တၢ်အိၣ်ဖှိၣ်သးပှၢ်တဖၣ် သူဝဲလံာ်စီဆှံ အတၢ်ဟံးစုနဲၣ်ကျဲ ဒ်သိးဒီး အ့းဖ့းစူး ၅:၂၂-၂၅ လၢကမၤစၢၤ ပှၤနီၢ်ဒီမါဝၤတဖၣ် အဂီၢ်လီၤ.တလိၣ်ဘၣ်. ပှၤနီၢ်ဒီမါဝၤ မ့ၢ်ဟဲဃ့တၢ်မၤစၢၤလၢ တၢ်အိၣ်ဖှိၣ်သးပှၢ်အအိၣ်န့ၣ် တၢ်အိၣ်ဖှိၣ်သးပှၢ်တဖၣ် ဟ့ၣ်ကူၣ်ဟ့ၣ်ဖးဝဲလၢ လံာ်စီဆှံအပူၤလီၤ. အဝဲသ့ၣ် တအိၣ်ဒီး တၢ်ခွဲးတၢ်ယာ်လၢ ကတဲဝဲပှၤနီၢ်ဒီမါဝၤ ခံဂၤအံၤလၢ ကဘၣ်မၤဒ်အံၤ ဒ်နုၤဘၣ်. (ကလၤတံ ၆:၅) ဘၣ်ဆၣ်, ပှၤတနီၤနီၤ မ့ၢ်ဆၢတဲာ်လီၤအသးလၢ ကမၤကတၢၢ်ကွံာ် အတၢ်ဆီဟံၣ်ဆီဃီ ဒီးမ့တမ့ၢ်လၢ တၢ်မၤကမၣ်မုၣ်ကမၣ်ခွါအဃိဘၣ်န့ၣ် ဒ်လံာ်စီဆှံတၢ်သိၣ်တၢ်သီအိၣ်ဝဲအသိး အဝဲတအိၣ်ဒီး တၢ်ခွဲးတၢ်ယာ်လၢ ကဆီဟံၣ်ဆီဃီလၢ အသီဘၣ်.—၁တံၤမသ့း ၃:၁, ၅,၁၂.လံာ်စီဆှံဟ့ၣ်ဂံၢ်ဟ့ၣ်ဘါဝဲ ပှၤနီၢ်ဒီမါဝၤတဖၣ်လၢ မ့ၢ်ကီသနာ်က့ ကဘၣ်အိၣ်ဒ်သိးသိးလီၤ. (၁ကရံၣ်သူး ၇:၁၀-၁၆) တၢ်ကီတၢ်ခဲအါဒၣ်တက့ၤန့ၣ် နမၤဘၣ်ဂီၢ်က့ၢ်အီၤသ့ ခီဖျိ တၢ်ဃ့ဘါထုကဖၣ်လၢ တၢ်သူၣ်ဆူၣ်သးဆူၣ်, မၤထွဲလံာ်စီဆှံတၢ်သိၣ်တၢ်သီ ဒီးပာ်ဖျါထီၣ်တၢ်အဲၣ်တၢ်ကွံလီၤ.—၁ကရံၣ်သူး ၁၃:၄-၈; ကလၤတံ ၅:၂၂.ဘၣ်ဆၣ် ခရံာ်ဖိတနီၤနီၤ ဆၢတဲာ်လီၤအသးလၢကအိၣ်လီၤဖးဒီး အသးသမူတံၤသကိး မ့ၢ်လၢ အကွၢ်ဆၢၣ်မဲာ်ဘၣ်တၢ်အိၣ်သး ကီကီခဲခဲ ဒ်လၢလာ်အံၤအသိးလီၤ-  အသးသမူတံၤသကိး တအဲၣ်ဒိးလုၢ်အီၣ်လုၢ်အီ အဟံၣ်ဖိဃီဖိနီတစဲးဘၣ်—၁တံၤမသ့း ၅:၈.  အသးသမူတံၤသကိး မၤဒၢၣ်မၤဆါအီၤနးနးကလဲာ်—၁မိၤၡ့ ၆:၁၃.  အသးသမူတံၤသကိး တြီအီၤတုၤဒၣ်လဲာ်ဘူၣ်ထီၣ်ဘါထီၣ် ယဟိဝၤယွၤ တန့ၢ်ဘၣ်. အဒိ, အသးသမူတံၤသကိး မ့ၢ်မၢဆူၣ်အီၤလၢ ကမၤကမၣ် ယွၤအတၢ်သိၣ်တၢ်သီလၢ ကျဲတဘိဘိ ဒီးမၤပျံၤမၤဖုးအီၤဒီး ပှၤလၢအဘၣ်တၢ်မၤပျံၤမၤဖုး အီၤတဂၤက ‘စူၢ်ယွၤ အါန့ၢ်ကစူၢ်ပှၤကညီ’ အဂီၢ်ကျဲအဂၤမ့ၢ်တအိၣ်ဘၣ်န့ၣ် အဝဲမ့ၢ်အဲၣ်ဒိး ဆၢတဲာ်လီၤအသးလၢ ကအိၣ်လီၤဖးန့ၣ်သ့ဝဲလီၤ.—မၤတၢ် ၅:၂၉.ပဝဲခဲလၢာ်ပလိၣ်ဘၣ်ကျိၣ်စ့ လၢပကလုၢ်အီၣ်ပဟံၣ်ဖိဃီဖိအဂီၢ် ဒီးပကမၤလၢပှဲၤ အဝဲသ့ၣ်အတၢ်လိၣ်ဘၣ်အဂီၢ်လီၤ. (ကတိၤဒိ ၃၀:၈) အါန့ၢ်အန့ၣ်, “စ့မ့ၢ်တၢ်တဒီတၢ်လီၤ.” (စံၣ်တဲၤတဲလီၤ ၇:၁၂) ဒ်ပှၤဒီမိဝၤခံဂၤအသိး, ဘၣ်သ့ၣ်သ့ၣ် တမ့ၢ်ကညီလၢ သုကတဲသကိး ကျိၣ်စ့အဂ့ၢ်န့ၣ်ဘၣ်. ဘၣ်ဆၣ်တဘၣ်ပျဲကျိၣ်စ့ ဒုးအိၣ်ထီၣ်တၢ်သဘံၣ်ဘုၣ်လၢ ဟံၣ်ဃီအပူၤတဂ့ၤ. (အ့းဖ့းစူး ၄:၃၂) ပှၤဒီမိဝၤခံဂၤန့ၣ် ဖဲဆၢတဲာ်တၢ်ဘၣ်ဃး ကဘၣ်သူကျိၣ်စ့ဒ်လဲၣ်အဂ့ၢ်အခါ ကြၢးနာ်န့ၢ်လိာ်အသး ဒီးအိၣ်ဒီးတၢ်သးတဖျၢၣ်ဃီန့ၣ်လီၤ.လံာ်စီဆှံစံးဝဲ– “အဂ့ၢ်ဒ်အံၤ, ပှၤလၢသုကျါမိၣ်မၤအသးလၢ တၢးထီတဖျၢၣ်, ဒီးတဆ့ၣ်နီၤဆိဒီးဂံၢ်ကွၢ်ဝဲ, မ့ၢ်အတၢ်အိၣ်လၢဧါ, တလၢလဲၣ်န့ၣ် မ့ၢ်မတၤတဂၤလဲၣ်.” (လူၤကၣ် ၁၄:၂၈) သုကသူကျိၣ်စ့ဒ်လဲၣ်န့ၣ် သုကဘၣ်ရဲၣ်ကျဲၤအီၤဒ်သိးသိးလီၤ. (ဧၤမိၣ် ၃:၃) တၢ်လၢသုကဘၣ်ပှ့ၤန့ၣ် မ့ၢ်မနုၤလဲၣ် ဒီးသုကသူကျိၣ်စ့ထဲလဲၣ်န့ၣ် သုကဘၣ်ဆၢတဲာ်လီၤ. (ကတိၤဒိ ၃၁:၁၆) သုကျိၣ်စ့မ့ၢ်အိၣ်လၢ သုကပှ့ၤတၢ်တမံၤမံၤ အဂီၢ်ဒၣ်လဲာ် အခီပညီတမ့ၢ်လၢ သုကြၢးပှ့ၤအီၤဘၣ်. ဂုာ်ကျဲးစၢးဒ်သိးနသုတမၤထီၣ် ဒ့ၣ်ကမၢ်န့ၣ်တဂ့ၤ. သူထဲဒၣ်ကျိၣ်စ့လၢ အိၣ်ဒီးသုတက့ၢ်.—ကတိၤဒိ ၂၁:၅; ၂၂:၇.တၢ်လၢနမၤသ့–နသူကျိၣ်စ့လၢ နတၢ်လိၣ်ဘၣ်တဖၣ်အဂီၢ် မ့ၢ်ဝံၤအလီၢ်ခံ, နကသူစ့လၢ အအိၣ်တီၢ်ဒံးတဖၣ်ဒ်လဲၣ်န့ၣ် ဆၢတဲာ်ဒ်သိးသိးတက့ၢ်နစ့မ့ၢ်တလၢတလီၢ်ဘၣ်န့ၣ် သုးကျဲၤလီၤတံၢ်က့ၤလၢ နကမၤစှၤလီၤ နတၢ်လၢာ်ဘူၣ်လၢာ်စ့ၤတက့ၢ်. အဒိ, နကဟးအီၣ်တၢ်လၢတၢ်ချၢအလီၢ် နဖီအီၣ်လၢနဟံၣ်သ့လီၤလံာ်စီဆှံစံးဝဲ– “ကတိၤတၢ်မ့ၢ်တၢ်တီ တဂၤဒီးတဂၤတက့ၢ်.” (စကၤရယၤ ၈:၁၆) ကတိၤတၢ်တီတီလိၤလိၤ ဒီးနသးသမူတံၤသကိး ဘၣ်ဃးစ့ဟဲနုာ်ဒီးစ့ဟးထီၣ် ထဲလဲၣ်န့ၣ်တက့ၢ်.ဖဲနဆၢတဲာ်တၢ်လၢအရ့ဒိၣ် ဘၣ်ဃးကျိၣ်စ့ကိးဘျီဒဲးအခါန့ၣ် တၢၣ်ပီၣ်ဆိတၢ်ဒီး နသးသမူတံၤသကိးန့ၣ်တက့ၢ်. (ကတိၤဒိ ၁၃:၁၀) တၢ်တဲသကိးကျိၣ်စ့အဂ့ၢ် ဒ်သိးသိးန့ၣ်ကကဲထီၣ် တၢ်မၤစၢၤလၢနကပၢၤဃာ် တၢ်ဃူတၢ်ဖိးလၢ နဟံၣ်ပူၤအဂီၢ်လီၤ. စ့လၢနမၤန့ၢ်န့ၣ် တဘၣ်ပာ်အီၤဒ် နနီၢ်ကစၢ်အတၢ်တဂ့ၤ, ပာ်အီၤဒ်ဟံၣ်ဖိဃီဖိ အတၢ်အသိးန့ၣ်တက့ၢ်.—၁ တံၤမသ့း ၅:၈.တၢ်လၢနမၤသ့–သုမ့ၢ်သူစ့ထဲ သုဆၢတဲာ်ပာ်လၢ သုကသူအီၤန့ၣ် တလိၣ်သုတၢၣ်ပီၣ်လိာ် သုသးလၢၤဘၣ်သုကတၢၣ်ပီၣ်ကျိၣ်စ့ အဂ့ၢ်အဂီၢ်တဘၣ်ထုး တၢ်ဆၢကတီၢ်တုၤလၢ တၢ်သဘံၣ်ဘုၣ်ဟဲအိၣ်ထီၣ်တဂ့ၤဖဲယဟိဝၤယွၤပာ်လီၤဝဲ ဟံၣ်ဖိဃီဖိတၢ်ရဲၣ်တၢ်ကျဲၤအခါ အဝဲမၢမိၢ်ပၢ်တဖၣ်လၢ ကပၢဆှၢအဖိန့ၣ်လီၤ. (ကလီးစဲ ၃:၂၀) ဒ်နမ့ၢ်မိၢ်ပၢ်အသိး နအိၣ်ဒီးမူဒါလၢနကဘၣ် သိၣ်လိမၤယုၤနဖိလၢ ကအဲၣ်ယဟိဝၤယွၤဒီး ကကဲထီၣ်ပှၤဒိၣ်တုာ်ခိၣ်ပှဲၤလၢ မၤလၢပှဲၤအမူဒါကသ့အဂီၢ်လီၤ. (၂ တံၤမသ့း ၁:၅; ၃:၁၅) တၢ်အိၣ်လၢနဖိအသးပူၤန့ၣ် နကဘၣ်သ့ၣ်ညါစ့ၢ်ကီးလီၤ. လၢတၢ်န့ၣ်အမဲာ်ညါ နဒိနတဲာ်န့ၣ်အရ့ဒိၣ်ဒိၣ်မးလီၤ. ယဟိဝၤယွၤအကလုၢ်ကထါ မ့ၢ်အိၣ်ပာ်လၢနသးကံၢ်ပူၤန့ၣ် နသိၣ်လိနဖိတဖၣ်လၢ ယွၤအကလုၢ်ကထါကသ့ဂ့ၤဂ့ၤလီၤ.—စံးထီၣ်ပတြၢၤ ၄၀:၈.လံာ်စီဆှံစံးဝဲ– “ပှၤကိးဂၤဒဲးကဘၣ်ချ့လၢ တၢ်နၢ်ဟူတၢ်, ဒီးဃၢဝဲလၢတၢ်ကတိၤတၢ်” န့ၣ်လီၤ. (ယၤကိာ် ၁:၁၉, ခ့ခါစှီၤကျိာ်) နအဲၣ်ဒိးလၢနဖိတဖၣ် ကတူၢ်ဘၣ်ဝဲလၢအဝဲသ့ၣ် ကတိၤတၢ်ဒီးနၤသ့လၢ တၢ်သဘျ့န့ၣ်လီၤ. အဝဲသ့ၣ်ကဘၣ်သ့ၣ်ညါဝဲလၢ နအိၣ်ကတဲာ်ကတီၤနသးထီဘိလၢ နကဒိကနၣ်အတၢ်ကတိၤန့ၣ်လီၤ. ဒ်သိးအဝဲသ့ၣ်တဲဖျါထီၣ် အသးအတၢ်ဆိကမိၣ်နီၢ်နီၢ် ကသ့အဂီၢ်ဒုးအိၣ်ထီၣ် တၢ်အိၣ်သးလၢအပှဲၤဒီး တၢ်မုာ်တၢ်ခုၣ်န့ၣ်တက့ၢ်. (ယၤကိာ် ၃:၁၈) အဝဲသ့ၣ်မ့ၢ်ဆိကမိၣ်ဝဲလၢ နကဒူအလိၤမ့တမ့ၢ် ဃုအတၢ်ကမၣ်န့ၣ် ဘၣ်သ့ၣ်သ့ၣ်တမ့ၢ်ကတဲတၢ် တီတီလၢၤဘၣ်. ဝံသးစူၤနဖိတဖၣ်ဒီး ပာ်ဖျါထီၣ်နတၢ်အဲၣ်လၢ အဝဲသ့ၣ်အဖီခိၣ်တလီၢ်လီၢ်တက့ၢ်.—မးသဲ ၃:၁၇; ၁ ကရံၣ်သူး ၈:၁.တၢ်လၢနမၤသ့–ဖဲနဖိတဖၣ်အဲၣ်ဒိး ကတိၤတၢ်ဒီးနၤအခါ မၤ ချုးနသးတက့ၢ်တဘၣ်ကတိၤတၢ်ဒီးနဖိ ထဲဒၣ်ဖဲတၢ်သဘံၣ်ဘုၣ် ဟဲအိၣ်ထီၣ်အခါန့ၣ်တဂ့ၤ, ကတိၤတၢ်ဒီးအဝဲသ့ၣ်ထီဘိတက့ၢ်လံာ်စီဆှံစံးဝဲ– “ပှၤကညီအထးခိၣ် အတၢ်ကတိၤန့ၣ်မ့ၢ်ထံယိာ်လီၤ.” (ကတိၤဒိ ၁၈:၄) ဒ်သိးနကသ့ၣ်ညါ နဖိအသးအတၢ်တူၢ်ဘၣ် နီၢ်နီၢ်အဂီၢ်န့ၣ်တဘျီတခီၣ် နကဘၣ်သူတၢ်ကူၣ်တၢ်ဆး ဒီးဆိကမိၣ်က့ၤအဝဲသ့ၣ် အတၢ်ကတိၤအခီပညီန့ၣ်လီၤ. ပှၤသးစၢ်တဖၣ်န့ၣ်ညီနုၢ် ကတိၤလုာ်ကိတၢ်မ့တမ့ၢ် ကတိၤတၢ်လၢတအိၣ်လၢအသးပူၤန့ၣ်လီၤ. “ပှၤလၢအစံးဆၢတၢ်တမံၤလၢ တချုးနၢ်ဟူဒံးဘၣ်အဂ့ၢ်အကျိၤန့ၣ် မ့ၢ်ပှၤဟးဂီၤဖိအတၢ်ဒီး တၢ်မဲာ်ဆှးလၢအဂီၢ်လီၤ.” (ကတိၤဒိ ၁၈:၁၃) တဘၣ်သးထီၣ် ချ့ချ့တဂ့ၤ—ကတိၤဒိ ၁၉:၁၁.တၢ်လၢနမၤသ့–ဆၢတဲာ်နသးလၢ နဖိမ့ၢ်တဲတၢ်ဒ်လဲၣ်ဂ့ၤဒ်လဲၣ်ဂ့ၤ နကပၢၤနသးဒီးပျဲနဖိကတိၤတၢ်န့ၣ်တက့ၢ်ဖဲနနီၢ်ဆံးထဲသိးဒီးနဖိအခါ နတူၢ်ဘၣ်တၢ်ဒ်လဲၣ် ဒီးတၢ်လၢဖျါအရ့ဒိၣ်လၢ နဂီၢ်မ့ၢ်မနုၤလဲၣ်န့ၣ်ဂုာ်ကျဲးစၢး သ့ၣ်နီၣ်ထီၣ်က့ၤတက့ၢ်လံာ်စီဆှံစံးဝဲ– “ယဖိခွါဧၢ, ကနၣ်နပၢ်အသိၣ်တၢ်တက့ၢ်, ဒီးလဲၤသဒၣ်နမိၢ် အသိၣ်က့ၤသီက့ၤတၢ်တဂ့ၤ.” (ကတိၤဒိ ၁:၈) ယဟိဝၤယွၤဟ့ၣ်ဝဲမိၢ်ပၢ်တဖၣ် တၢ်န့ၢ်စိန့ၢ်ကမီၤလၢ ဖိတဖၣ်အဖီခိၣ်လီၤ. နကဘၣ်သိၣ်လိနဖိတဖၣ်လၢ ကယူးယီၣ်ပာ်ကဲနၤဒီး ကဒိကနၣ်နကလုၢ်လီၤ. (အ့းဖ့းစူး ၆:၁-၃) မိၢ်ပၢ်တဖၣ်မ့ၢ်တအိၣ်ဒီး “တၢ်ကူၣ်ထီၣ်ဖးလီၤတၢ်တမံၤဃီန့ၣ်” ဖိတဖၣ်နၢ်ပၢၢ်ဝဲသ့လီၤ. (၁ ကရံၣ်သူး ၁:၁၀) သုဒီမိဝၤခံဂၤအတၢ်ထံၣ် မ့ၢ်တဒ်သိးဘၣ်န့ၣ် ပလီၢ်နသးဒ်သိးနသုတပာ်ဖျါ တၢ်သးတလီၤပလိာ်လၢ နဖိအမဲာ်ညါန့ၣ်တဂ့ၤ. မ့ၢ်လၢအဝဲသ့ၣ် အတၢ်ယူးယီၣ်ပာ်ကဲသု စှၤလီၤဝဲသ့အဃိလီၤ.တၢ်လၢနမၤသ့–နကသိၣ်လိနဖိတဖၣ်ဒ်လဲၣ်န့ၣ် ကတိၤသကိးဒီးနသးသမူတံၤသကိး ဒ်သိးသုကအိၣ်ဒီး တၢ်သးတဖျၢၣ်ဃီန့ၣ်တက့ၢ်နကဘၣ်သိၣ်လိမၤယုၤ နဖိဒ်လဲၣ်န့ၣ် နတၢ်ဆိကမိၣ် မ့ၢ်လီၤဆီလိာ်သးဒီး နသးသမူတံၤသကိးဒၣ်လဲာ် ဂုာ်ကျဲးစၢးဒ်သိးနကနၢ်ပၢၢ် နသးသမူတံၤသကိး အတၢ်ထံၣ်န့ၣ်တက့ၢ်လံာ်စီဆှံစံးဝဲ– “ဆှၢဖိဒံဖိသၣ်လၢ အကျဲဧိၤကပူၤဧိၤန့ၣ်တက့ၢ်.” (ကတိၤဒိ ၂၂:၆) တၢ်သိၣ်လိမၤယုၤလၢ အကဲထီၣ်လိၣ်ထီၣ် လၢဖိတဖၣ်အဂီၢ်န့ၣ် တဟဲကဲထီၣ်ဒၣ်အတၢ်ဘၣ်. နလိၣ်ဘၣ်တၢ်သိၣ်လိမၤယုၤ တၢ်ရဲၣ်တၢ်ကျဲၤလၢပၣ်ဃုာ်ဒီး တၢ်သိၣ်ဃီၣ်ဖိန့ၣ်လီၤ. (စံးထီၣ်ပတြၢၤ ၁၂၇:၄; ကတိၤဒိ ၂၉:၁၇) တၢ်သိၣ်ဃီၣ်န့ၣ်တမ့ၢ်ထဲဒၣ် တၢ်ဟ့ၣ်တၢ်ကမၣ်ဘၣ်, ဘၣ်ဆၣ်တၢ်အံၤပၣ်ဃုာ်ဒီး တၢ်မၤစၢၤဖိသၣ်လၢကနၢ်ပၢၢ်ဝဲ ဘၣ်မနုၤအဃိအဝဲသ့ၣ်လိၣ်ဘၣ် တၢ်ဘျၢလဲၣ်န့ၣ်လီၤ. (ကတိၤဒိ ၂၈:၇) သိၣ်လိစ့ၢ်ကီးအဝဲသ့ၣ်လၢ ကအဲၣ်ယဟိဝၤယွၤအကလုၢ်ကထါဒီး ကသ့ၣ်ညါနၢ်ပၢၢ်အတၢ်နဲၣ်လိတဖၣ်အဂီၢ်န့ၣ်တက့ၢ်. (စံးထီၣ်ပတြၢၤ ၁:၂) တၢ်အံၤကမၤစၢၤအဝဲသ့ၣ်လၢ ကအိၣ်ဒီးသးလၢအသ့ၣ်ညါဒၣ်တၢ်လၢ နီၤဖးတၢ်ဂ့ၤဒီးတၢ်အၢသ့အဂီၢ်န့ၣ်လီၤ.—ဧ့ၤဘြံၤ ၅:၁၄.တၢ်လၢနမၤသ့–နကဘၣ်သိၣ်လိနဖိဒ်သိး ကထံၣ်သ့ၣ်ညါယွၤ ဒ်အမ့ၢ်ကစၢ်နီၢ်နီၢ်တဂၤ လၢအဝဲနာ်န့ၢ်ဝဲသ့န့ၣ်လီၤမၤစၢၤအဝဲသ့ၣ်လၢကသ့ၣ်ညါဆိဒီး ဟးဆှဲးတၢ်လၢကမၤဘၣ်ဒိ အသကဲာ်ပဝး, ဒ်သိးဒီးတၢ်ဘၣ်ယိၣ်အလီၢ်လၢ ပထံၣ်ဘၣ်အီၤသ့ဖဲအ့ထၢၣ်နဲး ဒီးတၢ်ရ့လိာ်သးဒီးပှၤဂၤလၢ အ့ထၢၣ်နဲးအပူၤန့ၣ်တက့ၢ်. အဝဲသ့ၣ်ဟးဆှဲးဝဲ ပှၤလူၤမၤကမၣ်ဖိသၣ် ကသ့ဒ်လဲၣ်န့ၣ် သိၣ်လိအီၤတက့ၢ်မိၢ်ပၢ်သ့ၣ် ဒီသဒၢသုဖိလၢ တၢ်လီၤဘၣ်ယိၢ်တဖၣ်တက့ၢ်.အိၣ်ဝဲ. လံာ်စီဆှံ ပာ်ဖျါထီၣ်ဝဲ တၢ်အုၣ်သးလၢ ကစၢ်ယွၤအိၣ်ဝဲ အနီၢ်ကီၢ်. လံာ်စီဆှံ ဟ့ၣ်ဂံၢ်ဟ့ၣ်ဘါပှၤလၢ ပကမၤဒိၣ်ထီၣ် ပတၢ်နာ်လၢ ကစၢ်ယွၤအဖီခိၣ် ဒီးပတၢ်နာ်န့ၣ် ကဘၣ်ဒိးသန့ၤထီၣ်အသးလၢ ‘တၢ်သ့တၢ်ဘၣ်လၢ ကပဲာ်ထံနီၤဖးတၢ်’ ဒီး “တၢ်နၢ်ပၢၢ်” အဖီခိၣ်လီၤ. ဒီးပတၢ်နာ်အံၤ တဘၣ်ဒိးသန့ၤထီၣ်အသးလၢ တၢ်ဘူၣ်တၢ်ဘါ အတၢ်သိၣ်လိတဖၣ် အဖီခိၣ်ဘၣ်. (ရိမ့ၤ ၁၂:၁; ၁ ယိၤဟၣ် ၅:၂၀) ပကကွၢ်သကိး တၢ်အုၣ်သးလၢ အအိၣ်လၢ လံာ်စီဆှံအပူၤ.  တၢ်ဘၣ်တ့တဖၣ်န့ၣ် အိၣ်ဝဲလၢအလီၢ် တခါဘၣ်တခါ ဒီးလဲၤအသး ဂ့ၤဂ့ၤဘၣ်ဘၣ်အဃိ ပာ်ဖျါထီၣ်ဝဲလၢ တၢ်ဘၣ်တ့ကစၢ် အိၣ်ဝဲတဂၤ. လံာ်စီဆှံတဲဝဲလၢ “ဟံၣ်ကိးဖျၢၣ်ဒဲးန့ၣ် ပှၤလၢအတ့ထီၣ်အီၤ အိၣ်ဝဲလီၤ. ဘၣ်ဆၣ် ပှၤလၢ အတ့တၢ်ခဲလၢာ်တဂၤန့ၣ် မ့ၢ်ဝဲကစၢ်ယွၤလီၤ.” (ဧ့ၤဘြံၤ ၃:၄) တၢ်အဒိတခါအံၤန့ၣ် ယိယိဖိဘၣ်ဆၣ် ကဲဘျုးလၢ ပှၤကူၣ်ဘၣ်ကူၣ်သ့အါဂၤ အဂီၢ်.*  ဒ်ပမ့ၢ်ပှၤဟီၣ်ခိၣ်ဖိအသိး ပအိၣ်ဖျဲၣ်ထီၣ်ဃုာ်ဒီး တၢ်တူၢ်ဘၣ်လၢ ပအဲၣ်ဒိးသ့ၣ်ညါဝဲ တၢ်အိၣ်မူ အတၢ်ပညိၣ် ဒီးပကအိၣ်ဒီး တၢ်သးခုနီၢ်ကီၢ်အဂီၢ် ကဘၣ်မၤဒ်လဲၣ်. ပတၢ်လိၣ်ဘၣ်လၢ နီၢ်ခိတခီမ့ၢ်အိၣ်ဝဲ လၢလၢပှဲၤပှဲၤလံသနာ်က့ ပတၢ်တူၢ်ဘၣ်ဒ်အံၤန့ၣ် အိၣ်ဒံးဝဲ. ဒ်လံာ်စီဆှံ တဲဝဲအသိး မ့ၢ်လၢပ “လိၣ်ဘၣ် ကစၢ်ယွၤ အတၢ်ဟံးစုနဲၣ်ကျဲ” အဃိ ပတူၢ်ဘၣ်ဒ်န့ၣ်လီၤ. ပအဲၣ်ဒိးသ့ၣ်ညါ ကစၢ်ယွၤအဂ့ၢ် ဒီးဘူၣ်ထီၣ်ဘါထီၣ်အီၤန့ၣ် မ့ၢ်ဒၣ်ပှၤဟီၣ်ခိၣ်ဖိ အန့ဆၢၣ်လီၤ. (မးသဲ ၅:၃; လီၣ်ဖျါ ၄:၁၁) ပှၤဟီၣ်ခိၣ်ဖိ အတၢ်လိၣ်ဘၣ်လၢ နီၢ်သးတခီအံၤန့ၣ် ပာ်ဖျါထီၣ်ဝဲလၢ ကစၢ်ယွၤအိၣ်ဝဲ တကးဒံးဘၣ် ကစၢ်ယွၤန့ၣ် မ့ၢ်ဝဲ တၢ်အဲၣ်တၢ်ကွံကစၢ်လၢ အအဲၣ်ဒိးဝဲလၢ ပတၢ်လိၣ်ဘၣ်အံၤ ကလၢထီၣ်ပှဲၤထီၣ်အဂီၢ်လီၤ.—မးသဲ ၄:၄.  လံာ်စီဆှံ ဝံအတၢ်စံးပာ်တဖၣ်န့ၣ် ဘၣ်တၢ်ကွဲးဆိပာ်စၢၤအီၤ အနံၣ်လၢ အကယၤတဖၣ် ဒီးလၢခံန့ၣ် ဟဲလၢထီၣ်ပှဲၤထီၣ်ဝဲ လီၤတံၢ်လီၤဆဲးလီၤ. တၢ်ဂ့ၢ်တၢ်ကျိၤလၢ ဝံအတၢ်စံးပာ်အပူၤန့ၣ် ဟဲလၢထီၣ်ပှဲၤထီၣ်ဝဲ လီၤတံၢ်လီၤဆဲးအဃိ ပသ့ၣ်ညါသ့လၢ ဝံအတၢ်စံးပာ်အံၤန့ၣ် ကဟဲလၢ ပှၤလၢအဒိၣ်န့ၢ်ဒံး ပှၤဟီၣ်ခိၣ်ဖိအအိၣ်လီၤ. ဒီးပှၤတဂၤအံၤန့ၣ် ကဘၣ်မ့ၢ်ဒၣ် ကစၢ်ယွၤလီၤ.—၂ ပ့းတရူး ၁:၂၁.  ပှၤကွဲးလံာ်စီဆှံတဖၣ် အတၢ်သ့ၣ်ညါနၢ်ပၢၢ်လၢ စဲအ့ၣ်တခီန့ၣ် အါဒိၣ်န့ၢ်ဒံး ပှၤတစိၤဃီဒီး အဝဲသ့ၣ်လီၤ. အဒိ, ပှၤလၢပျၢၤတဖၣ်န့ၣ် နာ်ဝဲလၢ ဟီၣ်ခိၣ်န့ၣ် ကဆီ ဒီးချံး တီဃာ်အီၤလီၤ. ဘၣ်ဆၣ် ဖဲန့ၣ်အဆၢကတီၢ် လံာ်စီဆှံ တဲဝဲလၢ ကစၢ်ယွၤ “စဲၤလီၤဟီၣ်ခိၣ်လၢ တၢ်တမ့ၢ်ဘၣ်တၢ်ဘၣ်အလိၤလီၤ.” (ယိၤဘး ၂၆:၇) တကးဒံးဘၣ် လံာ်စီဆှံ ပာ်ဖျါထီၣ်ဝဲလၢ ဟီၣ်ခိၣ်န့ၣ် “ကဝီၤ” ဝဲလီၤ. (ယၡါယၤ ၄၀:၂၂) ပှၤကွဲးလံာ်စီဆှံတဖၣ်န့ၣ် ကွဲးတၢ်ဘၣ်ထဲအံၤအဃိ ပှၤအါဂၤန့ၣ် နာ်ဝဲလၢ ပှၤကွဲးလံာ်စီဆှံတဖၣ်အံၤ ဒိးန့ၢ်ဘၣ် တၢ်ဂ့ၢ်တၢ်ကျိၤလၢ ကစၢ်ယွၤအအိၣ်လီၤ.  ပှၤတနီၤန့ၣ် တဒိးန့ၢ်ဘၣ် အတၢ်သံကွၢ်တဖၣ် အတၢ်စံးဆၢ လၢအလီၤသူၣ်မံသးမုာ်ဘၣ် အဃိ အဝဲသ့ၣ်တနာ်ဝဲလၢ ကစၢ်ယွၤအိၣ်ဘၣ်. အဒိ, အဝဲသ့ၣ် သံကွၢ်ဝဲလၢ ကစၢ်ယွၤ မ့ၢ်အိၣ်ဒီး တၢ်အဲၣ်တၢ်ကွံ ဒီးတၢ်စိတၢ်ကမီၤန့ၣ် ဘၣ်မနုၤအဃိ ဟီၣ်ခိၣ်ပှဲၤဝဲဒီး တၢ်ကီတၢ်ခဲ ဒီးတၢ်အၢတၢ်သီတဖၣ်လဲၣ်. ဘၣ်မနုၤအဃိ တၢ်ဘူၣ်တၢ်ဘါတဖၣ် ဒုးအိၣ်ထီၣ် တၢ်လၢအတဂ့ၤဘၣ် အါန့ၢ်ဒံး တၢ်လၢအဂ့ၤတဖၣ်လဲၣ်. (တံတူး ၁:၁၆) လၢလံာ်စီဆှံပူၤန့ၣ် ပထံၣ်ဘၣ် တၢ်သံကွၢ်လၢ အကီဒ်အံၤတဖၣ် အတၢ်စံးဆၢသ့လီၤ.ကစၢ်ယွၤန့ၣ်ထံၣ်တၢ်ခဲလၢာ် ဒီးအမၤတၢ်သ့လၢ တၢ်လီၢ်ကိးပူၤဒဲး. (ကတိၤဒိ ၁၅:၃; ဧ့ၤဘြံၤ ၄:၁၃) ဘၣ်ဆၣ် လံာ်စီဆှံ တသိၣ်လိပှၤလၢ ကစၢ်ယွၤအိၣ်လၢ တၢ်လီၢ်ကိးပူၤဒဲး ဒီးတၢ်ကိးမံၤဒဲး အကျါဘၣ်. လၢတၢ်န့ၣ်အလီၢ် လံာ်စီဆှံ ပာ်ဖျါထီၣ်ဝဲလၢ အဝဲမ့ၢ်ပှၤတဂၤ ဒီးအဝဲအိၣ်ဝဲလၢ တၢ်လီၢ်တတီၤလီၤ. ကစၢ်ယွၤ အက့ၢ်အဂီၤ- ကစၢ်ယွၤန့ၣ် မ့ၢ်ပှၤနီၢ်သးတဂၤ. (ယိၤဟၣ် ၄:၂၄) ဒီးပှၤဟီၣ်ခိၣ်ဖိထံၣ်အီၤတသ့ဘၣ်. (ယိၤဟၣ် ၁:၁၈) တၢ်ထံၣ်လၢညါခီ လၢလံာ်စီဆှံပူၤန့ၣ် ညီနုၢ်ပာ်ဖျါထီၣ်ဝဲလၢ ကစၢ်ယွၤအိၣ်လၢ တၢ်လီၢ်လီၤလီၤဆီဆီ တတီၤလီၤ. ကစၢ်ယွၤအိၣ်လၢ တၢ်လီၢ်ကိးပူၤဒဲးန့ၣ် လံာ်စီဆှံ တပာ်ဖျါထီၣ်ဝဲ နီတဘျီဘၣ်.—ယၡါယၤ ၆:၁, ၂; လီၣ်ဖျါ ၄:၂, ၃, ၈. ကစၢ်ယွၤ အတၢ်အိၣ်တၢ်ဆိးအလီၢ်- လံာ်စီဆှံ တဲဝဲလၢ ကစၢ်ယွၤ ‘အအိၣ်အဆိးအလီၢ်’ အိၣ်လၢ “မူခိၣ်” အဃိ ကစၢ်ယွၤအိၣ်ဝဲလၢ တၢ်လီၢ်လၢ ပှၤနီၢ်သးဖိ အိၣ်ဝဲအလီၢ်လီၤ. (၁ စီၤပၤ ၈:၃၀) တဘျီတခီၣ် လံာ်စီဆှံ ပာ်ဖျါထီၣ်ဝဲလၢ ပှၤနီၢ်သးဖိတဖၣ် “ဟဲပာ်အသးလၢယွၤအမဲာ်ညါ” လီၤ. အဃိ ပသ့ၣ်ညါသ့လၢ ကစၢ်ယွၤန့ၣ် အိၣ်လၢတၢ်လီၢ် လီၤလီၤဆီဆီ တတီၤလီၤ.—ယိၤဘး ၁:၆.ကစၢ်ယွၤမ့ၢ်တအိၣ်လၢ တၢ်လီၢ်ကိးပူၤဒဲးဘၣ်န့ၣ် မ့ၢ်အကွၢ်ထွဲ ပဝဲတဂၤစုာ်စုာ် ကသ့ဧါကစၢ်ယွၤန့ၣ် ကွၢ်ထွဲ ပဝဲတဂၤစုာ်စုာ် ဂ့ၤဂ့ၤလီၤ. ကစၢ်ယွၤ အိၣ်လၢမူခိၣ်သနာ်က့ အပာ်သူၣ်ပာ်သး ဒီးမၤစၢၤဝဲ ပှၤဟီၣ်ခိၣ်ဖိလၢ အအဲၣ်ဒိးမၤ အတၢ်ဘၣ်သးလီၤ. (၁ စီၤပၤ ၈:၃၉; ၂ ကွဲးနီၣ်တၢ် ၁၆:၉) ပကကွၢ်သကိး ယဟိဝၤယွၤ ပာ်ဖျါထီၣ် တၢ်သူၣ်အိၣ်သးအိၣ်လၢ ပှၤသးဘျၢလၢ အဘူၣ်ထီၣ်ဘါထီၣ်အီၤတဖၣ် အဖီခိၣ်လီၤ. ဖဲနဃ့ဘါထုကဖၣ်တၢ်အခါ­- ဖဲနဃ့ဘါထုကဖၣ်တၢ်အခါ ယဟိဝၤယွၤ နၢ်ဟူနၤ တဘျီဃီ.—၂ ကွဲးနီၣ်တၢ် ၁၈:၃၁. ဖဲနသူၣ်ဟးဂီၤသးဟးဂီၤအခါ- “ယွၤအိၣ်ဘူးဒီး ပှၤလၢအသူၣ်ကၢ်အသးလီၤ, ဒီးပှၤလၢအပီၢ်ယၢ်လီၤက့ၤအသးန့ၣ် အုၣ်က့ၤခီၣ်က့ၤဝဲလီၤ.”—စံးထီၣ်ပတြၢၤ ၃၄:၁၈. ဖဲနလိၣ်ဘၣ် တၢ်ဟံးစုနဲၣ်ကျဲအခါ- ယဟိဝၤယွၤ “ကသိၣ်က့ၤသီက့ၤနၤ, ဒီးဒုးနဲၣ်နၤ” ကျဲခီဖျိ အကလုၢ်ကထါ လံာ်စီဆှံလီၤ.—စံးထီၣ်ပတြၢၤ ၃၂:၈.တၢ်နၢ်ပၢၢ်ကမၣ် ဘၣ်ဃးဒီး ကစၢ်ယွၤအိၣ်လၢ တၢ်လီၢ်ကိးပူၤဒဲးတၢ်နၢ်ပၢၢ်ကမၣ်- ကစၢ်ယွၤအိၣ်လၢ အတၢ်ဘၣ်တ့အကျါ လၢတၢ်လီၢ်ကိးပူၤဒဲး.တၢ်မ့ၢ်တၢ်တီ- ကစၢ်ယွၤန့ၣ် တအိၣ်လၢဟီၣ်ခိၣ် မ့တမ့ၢ် အတၢ်ဘၣ်တ့လၢ ပှၤထံၣ်အီၤသ့တဖၣ် အကျါဘၣ်. (၁ စီၤပၤ ၈:၂၇) ကစၢ်ယွၤအတၢ်ဘၣ်တ့ ဒ်သိးဒီး ဆၣ်တဖၣ် ဒီးတၢ်ဘၣ်တ့အဂၤတဖၣ်န့ၣ် “လီၣ်ဖျါထီၣ် ယွၤအလၤကပီၤ” လီၤ. (စံးထီၣ်ပတြၢၤ ၁၉:၁) ဒ်သိးဒီး ပှၤဆွဲတၢ်ဂီၤဖိတဂၤန့ၣ် တအိၣ်လၢ အတၢ်ဂီၤပူၤဘၣ်အသိး ကစၢ်ယွၤစ့ၢ်ကီး တအိၣ်လၢ အတၢ်ဘၣ်တ့တဖၣ် အကျါဘၣ်. တၢ်ဂီၤန့ၣ် ပာ်ဖျါထီၣ်ဝဲ ပှၤဆွဲတၢ်ဂီၤဖိတဂၤ အဂ့ၢ်အကျိၤတဖၣ်လီၤ. ဒ်န့ၣ်အသိး တၢ်ဘၣ်တ့လၢ ပထံၣ်အီၤသ့တဖၣ်န့ၣ် ပာ်ဖျါထီၣ်ဝဲ တၢ်ဘၣ်တ့ကစၢ် “အတၢ်ဂ့ၤတၢ်ဝါလၢ ပထံၣ်အီၤ တသ့ဘၣ်တဖၣ်” ဒ်သိးဒီး အတၢ်စိတၢ်ကမီၤ, အတၢ်ကူၣ်ဘၣ်ကူၣ်သ့ ဒီးအတၢ်အဲၣ်တၢ်ကွံလီၤ.—ရိမ့ၤ ၁:၂၀.တၢ်နၢ်ပၢၢ်ကမၣ်- ကစၢ်ယွၤ သ့ၣ်ညါတၢ်ခဲလၢာ် ဒီးမၤတၢ်သ့ခဲလၢာ်အဃိ အကဘၣ်အိၣ်လၢ တၢ်လီၢ်ကိးပူၤဒဲးလီၤ.တၢ်မ့ၢ်တၢ်တီ- ကစၢ်ယွၤ အသးစီဆှံန့ၣ် မ့ၢ်ဝဲ အတၢ်စိတၢ်ကမီၤ လၢကမၤတၢ်အဂီၢ်လီၤ. ကစၢ်ယွၤ မ့ၢ်တအိၣ်လၢ တၢ်လီၢ်ကိးပူၤဒဲးဘၣ် ဒၣ်လဲာ် ခီဖျိလၢ အသးစီဆှံအဃိ အဝဲသ့ၣ်ညါတၢ် ဒီးမၤတၢ်သ့ခဲလၢာ် လၢတၢ်ဆၢကတီၢ် ကိးဆၢကတီၢ်ဒဲး ဒီးလၢတၢ်လီၢ်ကိးပူၤဒဲးလီၤ.—စံးထီၣ်ပတြၢၤ ၁၃၉:၇.တၢ်နၢ်ပၢၢ်ကမၣ်- စံးထီၣ်ပတြၢၤ ၁၃၉:၈ တဲဝဲလၢ “ယမ့ၢ်လဲၤထီၣ်ဘးလၢမူခိၣ်ဒီး, နအိၣ်ဖဲန့ၣ်လီၤ. ယမ့ၢ်ဒါလီၤ ယလီၢ်မံလၢပျုၤပူၤဒီး ကွၢ်ကွၢ်, နအိၣ်ဖဲန့ၣ်လီၤ.” အဃိ ပှၤဆိမိၣ်ကမၣ်ဝဲလၢ လံာ်စီဆှံတဆၢအံၤ သိၣ်လိဝဲလၢ ကစၢ်ယွၤအိၣ်လၢ တၢ်လီၢ်ကိးပူၤဒဲးလီၤ.တၢ်မ့ၢ်တၢ်တီ- လံာ်စီဆှံတဆၢအံၤ တအဲၣ်ဒိးတဲဝဲ ကစၢ်ယွၤ အတၢ်အိၣ်တၢ်ဆိးအလီၢ်ဘၣ်. လံာ်စီဆှံတဆၢအံၤ ဘၣ်တၢ်ကွဲးအီၤဒ် ထါအသိးလီၤ. တၢ်လီၢ်လၢအအိၣ်ယံၤဒီး ကစၢ်ယွၤ ဒိၣ်တလၢ တုၤဒၣ်လဲာ် ကစၢ်ယွၤမၤစၢၤပှၤ တတုၤန့ၣ် တအိၣ်ဘၣ်.သ့ဝဲ. ကစၢ်ယွၤ သူၣ်အိၣ်သးအိၣ်ဝဲ အခ့အပှၤလၢ အတူၢ်ဘၣ် တၢ်ဆူးတၢ်ဆါတဖၣ်လီၤ. ဘၣ်ဃးဒီး ကစၢ်ယွၤ အခ့အပှၤလၢ အအိၣ်ဒီး တၢ်သးတီန့ၣ် လံာ်စီဆှံ တဲဝဲလၢ “ယွၤကမၤစၢၤအီၤလၢ တၢ်ဆူးတၢ်ဆါ အလီၢ်မံပူၤလီၤ.” (စံးထီၣ်ပတြၢၤ ၄၁:၃) နမ့ၢ်မၤထွဲ တၢ်ဂ့ၢ်လၢလာ် သၢထံၣ်အံၤန့ၣ် ကမၤစၢၤနၤလၢ နလဲၤခီဖျိ တၢ်ဆါယံာ်ယံာ်ထၢထၢ ကန့ၢ်ဝဲအဂီၢ်.၁. ဃ့ဘါထုကဖၣ် ဒ်သိး နကအိၣ်ဒီး တၢ်တူၢ်န့ၢ်ခီၣ်ကဲ. နမ့ၢ်ဃ့ဘါထုကဖၣ်န့ၣ် နကဒိးန့ၢ်ဘၣ် “ယွၤအတၢ်ဃူတၢ်ဖိးလၢ အဒိၣ်န့ၢ်ယိာ်န့ၢ်ကယဲၢ်ပသ့ၣ်ညါ နၢ်ပၢၢ်တၢ်” လီၤ. အဃိ ကမၤစၢၤနၤဒ်သိး နကအိၣ်ဒီး တၢ်တူၢ်န့ၢ်ခီၣ်ကဲ ဒီးနလဲၤခီဖျိတၢ် ကန့ၢ်အဂီၢ်.—ဖံလံးပံၤ ၄:၆, ၇.၂. အိၣ်ဒီးတၢ်ထံၣ်လၢအဂ့ၤ. လံာ်စီဆှံတဲဝဲလၢ “သးလၢအခုန့ၣ် ဒုးအိၣ်ဆူၣ်အိၣ်ချ့နၤလီၤ. မ့မ့ၢ်တၢ်မဲာ်လီၤသပှၢ်တဘိယူၢ်ဃီ မ့ၢ်တၢ်သံကယီကယီလီၤ.” (ကတိၤဒိ ၁၇:၂၂, ခ့ခါစှီၤကျိာ်) ဂုာ်ကျဲးစၢး ဒုးအိၣ်ထီၣ် နတၢ်သူၣ်ဖှံသးညီ. နမ့ၢ်မၤဒ်န့ၣ်မး နတၢ်သူၣ်အုးသးအုး ကစှၤလီၤ ဒီးကကဲဘျုးလၢ နတၢ်အိၣ်ဆူၣ်အိၣ်ချ့အဂီၢ်.၃. သးစၢၢ်ဆၢနတၢ်မုၢ်လၢ်လၢ ခါဆူညါ. နမ့ၢ်သးစၢၢ်ဆၢ နတၢ်မုၢ်လၢ်န့ၣ် နမ့ၢ်အိၣ်ဒီး တၢ်ဆါယံာ်ယံာ်ထၢထၢ သနာ်က့ နကသးခု. (ရိမ့ၤ ၁၂:၁၂) လံာ်စီဆှံ တဲဆိပာ်ဝဲ တၢ်ဆၢကတီၢ် ကဘၣ်ဝဲလၢ “ပှၤအိၣ်ဝဲဆိးဝဲတဖၣ်န့ၣ်တစံး, ယမၤတကဲဘၣ်န့ၣ်ဘၣ်.” (ယၡါယၤ ၃၃:၂၄) တၢ်ဆါယံာ်ယံာ်ထၢထၢလၢ ပှၤဟီၣ်ခိၣ်ဖိ မၤဘျါကွံာ်ဝဲ တန့ၢ်ဘၣ်တဖၣ်န့ၣ် ကစၢ်ယွၤ ကမၤဘျါကွံာ်ဝဲဒၣ်. အဒိ, လံာ်စီဆှံ တဲဝဲလၢ ပှၤသးပှၢ်တဖၣ်န့ၣ် “မ်အဖံးအညၣ် ဂ့ၤန့ၢ်ဒံး ပှၤသးစၢ် အဖံးအညၣ် ဒီးမ်အက့ၤကဲထီၣ်က့ၤဒ် အသးစၢ် အဆၢကတီၢ် ဖဲအပှဲၤဝဲဒီး တၢ်ဂံၢ်တၢ်ဘါအခါ န့ၣ်တက့ၢ်.” (ယိၤဘး ၃၃:၂၅) အဃိ ပသ့ၣ်ညါဘၣ်လၢ ပှၤသးပှၢ်တဖၣ်န့ၣ် အသးကစၢ်လီၤက့ၤ ဒီးအဂံၢ်အဘါ ကဆူၣ်ထီၣ်ကဒါက့ၤလီၤ.ပာ်သူၣ်ပာ်သး­- ယဟိဝၤပှၤအုၣ်အသးလၢ အအိၣ်ဒီး တၢ်ဆါယံာ်ယံာ်ထၢထၢတဖၣ်န့ၣ် အဝဲသ့ၣ် နာ်ဝဲလၢ ကစၢ်ယွၤ မၤစၢၤအဝဲသ့ၣ် သနာ်က့ အဝဲသ့ၣ် လဲၤကူစါယါဘျါအသးလၢ ကသံၣ်သရၣ်အအိၣ်စ့ၢ်ကီး. (မၢ်ကူး ၂:၁၇) ပကဘၣ် ကူစါယါဘျါပသး ဒ်လဲၣ်ဒ်လဲၣ်န့ၣ် ယဟိဝၤပှၤအုၣ်အသးတဖၣ် တပာ်လီၤဝဲ တၢ်သိၣ်တၢ်သီ လီၤတံၢ်လီၤဆဲးဘၣ်. ဘၣ်ဃးဒီး တၢ်အိၣ်ဆူၣ်အိၣ်ချ့န့ၣ် ပှၤတဂၤစုာ်စုာ် ကဘၣ်ဆၢတဲာ်တၢ် လၢအနီၢ်ကစၢ်ဒၣ်ဝဲလီၤ.သ့ဝဲ. ကစၢ်ယွၤ သူၣ်အိၣ်သးအိၣ်ဝဲ အခ့အပှၤလၢ အတူၢ်ဘၣ် တၢ်ဆူးတၢ်ဆါတဖၣ်လီၤ. ဘၣ်ဃးဒီး ကစၢ်ယွၤ အခ့အပှၤလၢ အအိၣ်ဒီး တၢ်သးတီန့ၣ် လံာ်စီဆှံ တဲဝဲလၢ “ယွၤကမၤစၢၤအီၤလၢ တၢ်ဆူးတၢ်ဆါ အလီၢ်မံပူၤလီၤ.” (စံးထီၣ်ပတြၢၤ ၄၁:၃) နမ့ၢ်မၤထွဲ တၢ်ဂ့ၢ်လၢလာ် သၢထံၣ်အံၤန့ၣ် ကမၤစၢၤနၤလၢ နလဲၤခီဖျိ တၢ်ဆါယံာ်ယံာ်ထၢထၢ ကန့ၢ်ဝဲအဂီၢ်.၁. ဃ့ဘါထုကဖၣ် ဒ်သိး နကအိၣ်ဒီး တၢ်တူၢ်န့ၢ်ခီၣ်ကဲ. နမ့ၢ်ဃ့ဘါထုကဖၣ်န့ၣ် နကဒိးန့ၢ်ဘၣ် “ယွၤအတၢ်ဃူတၢ်ဖိးလၢ အဒိၣ်န့ၢ်ယိာ်န့ၢ်ကယဲၢ်ပသ့ၣ်ညါ နၢ်ပၢၢ်တၢ်” လီၤ. အဃိ ကမၤစၢၤနၤဒ်သိး နကအိၣ်ဒီး တၢ်တူၢ်န့ၢ်ခီၣ်ကဲ ဒီးနလဲၤခီဖျိတၢ် ကန့ၢ်အဂီၢ်.—ဖံလံးပံၤ ၄:၆, ၇.၂. အိၣ်ဒီးတၢ်ထံၣ်လၢအဂ့ၤ. လံာ်စီဆှံတဲဝဲလၢ “သးလၢအခုန့ၣ် ဒုးအိၣ်ဆူၣ်အိၣ်ချ့နၤလီၤ. မ့မ့ၢ်တၢ်မဲာ်လီၤသပှၢ်တဘိယူၢ်ဃီ မ့ၢ်တၢ်သံကယီကယီလီၤ.” (ကတိၤဒိ ၁၇:၂၂, ခ့ခါစှီၤကျိာ်) ဂုာ်ကျဲးစၢး ဒုးအိၣ်ထီၣ် နတၢ်သူၣ်ဖှံသးညီ. နမ့ၢ်မၤဒ်န့ၣ်မး နတၢ်သူၣ်အုးသးအုး ကစှၤလီၤ ဒီးကကဲဘျုးလၢ နတၢ်အိၣ်ဆူၣ်အိၣ်ချ့အဂီၢ်.၃. သးစၢၢ်ဆၢနတၢ်မုၢ်လၢ်လၢ ခါဆူညါ. နမ့ၢ်သးစၢၢ်ဆၢ နတၢ်မုၢ်လၢ်န့ၣ် နမ့ၢ်အိၣ်ဒီး တၢ်ဆါယံာ်ယံာ်ထၢထၢ သနာ်က့ နကသးခု. (ရိမ့ၤ ၁၂:၁၂) လံာ်စီဆှံ တဲဆိပာ်ဝဲ တၢ်ဆၢကတီၢ် ကဘၣ်ဝဲလၢ “ပှၤအိၣ်ဝဲဆိးဝဲတဖၣ်န့ၣ်တစံး, ယမၤတကဲဘၣ်န့ၣ်ဘၣ်.” (ယၡါယၤ ၃၃:၂၄) တၢ်ဆါယံာ်ယံာ်ထၢထၢလၢ ပှၤဟီၣ်ခိၣ်ဖိ မၤဘျါကွံာ်ဝဲ တန့ၢ်ဘၣ်တဖၣ်န့ၣ် ကစၢ်ယွၤ ကမၤဘျါကွံာ်ဝဲဒၣ်. အဒိ, လံာ်စီဆှံ တဲဝဲလၢ ပှၤသးပှၢ်တဖၣ်န့ၣ် “မ်အဖံးအညၣ် ဂ့ၤန့ၢ်ဒံး ပှၤသးစၢ် အဖံးအညၣ် ဒီးမ်အက့ၤကဲထီၣ်က့ၤဒ် အသးစၢ် အဆၢကတီၢ် ဖဲအပှဲၤဝဲဒီး တၢ်ဂံၢ်တၢ်ဘါအခါ န့ၣ်တက့ၢ်.” (ယိၤဘး ၃၃:၂၅) အဃိ ပသ့ၣ်ညါဘၣ်လၢ ပှၤသးပှၢ်တဖၣ်န့ၣ် အသးကစၢ်လီၤက့ၤ ဒီးအဂံၢ်အဘါ ကဆူၣ်ထီၣ်ကဒါက့ၤလီၤ.ပာ်သူၣ်ပာ်သး­- ယဟိဝၤပှၤအုၣ်အသးလၢ အအိၣ်ဒီး တၢ်ဆါယံာ်ယံာ်ထၢထၢတဖၣ်န့ၣ် အဝဲသ့ၣ် နာ်ဝဲလၢ ကစၢ်ယွၤ မၤစၢၤအဝဲသ့ၣ် သနာ်က့ အဝဲသ့ၣ် လဲၤကူစါယါဘျါအသးလၢ ကသံၣ်သရၣ်အအိၣ်စ့ၢ်ကီး. (မၢ်ကူး ၂:၁၇) ပကဘၣ် ကူစါယါဘျါပသး ဒ်လဲၣ်ဒ်လဲၣ်န့ၣ် ယဟိဝၤပှၤအုၣ်အသးတဖၣ် တပာ်လီၤဝဲ တၢ်သိၣ်တၢ်သီ လီၤတံၢ်လီၤဆဲးဘၣ်. ဘၣ်ဃးဒီး တၢ်အိၣ်ဆူၣ်အိၣ်ချ့န့ၣ် ပှၤတဂၤစုာ်စုာ် ကဘၣ်ဆၢတဲာ်တၢ် လၢအနီၢ်ကစၢ်ဒၣ်ဝဲလီၤ.တကြၢးဘၣ်. လံာ်စီဆှံ ပာ်ဖျါထီၣ်ဝဲလၢ ပကဘၣ် ဃ့ဘါထုကဖၣ်ထဲလၢ ကစၢ်ယွၤအအိၣ် ခီဖျိလၢ ယ့ၣ်ၡူးအမံၤလီၤ. ယ့ၣ်ၡူးတဲဘၣ် အပျဲၢ်အဘီၣ်တဖၣ်လၢ “သုဘၣ်ဃ့ဘါထုကဖၣ်တၢ် ဒ်အံၤလီၤ. “‏‘အိၣ်လၢမူခိၣ်ပပၢ်ဧၢ, မ်နမံၤ ဘၣ်တၢ်ပာ်စီဆှံအီၤတက့ၢ်.” (မးသဲ ၆:၉) ယ့ၣ်ၡူးတမၢ အပျဲၢ်အဘီၣ်တဖၣ် ဃ့ဘါထုကဖၣ်လၢ ပှၤစီဆှံတဖၣ်တအအိၣ်, မူခိၣ်ကလူးတဖၣ်အအိၣ် ဒီးပှၤအဂၤတဖၣ်အအိၣ် နီတဘျီဘၣ်.တကးဒံးဘၣ် ယ့ၣ်ၡူးတဲဘၣ် ပှၤလၢအပိာ်အခံတဖၣ်လၢ “ယမ့ၢ်ကျဲ ဒီးတၢ်မ့ၢ်တၢ်တီ ဒီးတၢ်မူလီၤ. မ့တမ့ၢ် ခီဖျိလၢ ယၤဘၣ်န့ၣ် ပှၤလဲၤဆူ ပၢ်အအိၣ် တသ့နီတဂၤဘၣ်.”‏ (ယိၤဟၣ် ၁၄:၆) ထဲဒၣ်ယ့ၣ်ၡူးတဂၤဧိၤန့ၣ် အိၣ်ဒီးတၢ်ခွဲးတၢ်ယာ်လၢ ကမၤတၢ်လၢ ကစၢ်ယွၤ ဒီးပဝဲဒၣ် အခၢၣ်စးလီၤ.—ဧ့ၤဘြံၤ ၇:၂၅.ပဃ့ဘါထုကဖၣ်လၢ ကစၢ်ယွၤအအိၣ် ဒီးပဃ့စ့ၢ်ကီးလၢ ပှၤစီဆှံတဖၣ်အအိၣ် သ့ဧါဖဲမုၣ်ကီၤလံၢ် လ့ပစီယ့ၣ်ၡူးအခါ ယ့ၣ်ၡူးတဲဆၢအီၤလၢ “နကဘၣ် ဘူၣ်ထီၣ်ဘါထီၣ် နကစၢ်ယဟိဝၤယွၤ ဒီးနကဘၣ်မၤထဲ အဝဲဒၣ်အတၢ်လီၤ.” (မးသဲ ၄:၁၀) ကစၢ်ယွၤ မၤလိာ်ဝဲလၢပှၤကတီဒီးအီၤ ဒီးဘူၣ်ထီၣ်ဘါထီၣ်အီၤ ထဲတဂၤဧိၤ, ဖဲန့ၣ်အကျါ ပၣ်ဃုာ်ဒီး ပကဘၣ်ဃ့ဘါထုကဖၣ်လၢ ကစၢ်ယွၤအအိၣ် ထဲတဂၤဧိၤလီၤ.—ယၡါယၤ ၄၈:၁၁.ပမ့ၢ်ဃ့ဘါထုကဖၣ်လၢ ပှၤဂၤအအိၣ်မ့ၢ်ဂ့ၤ, ပှၤစီဆှံအအိၣ်မ့ၢ်ဂ့ၤ, မူခိၣ်ကလူးအအိၣ်မ့ၢ်ဂ့ၤ မ့ၢ်ဒၣ်ပမၤဘၣ်ဒိ ကစၢ်ယွၤအသးလီၤ. ဖဲတၢ်မၢဖိယိၤဟၣ် ကဘူၣ်ထီၣ်ဘါထီၣ် မူခိၣ်ကလူးအခါ မူခိၣ်ကလူး တြီအီၤဒီးတဲအီၤလၢ “တဘၣ်မၤဒ်န့ၣ်တဂ့ၤ. ဘူၣ်ထီၣ်ဘါထီၣ် ကစၢ်ယွၤတက့ၢ်. ယမ့ၢ်ဒၣ်ကုၢ်ကဒဲကဒဲ ဒ်သိးဒီးနၤ ဒီးနဒီပုၢ်ဝဲၢ်တဖၣ်လၢ အအိၣ်ဝဲဒီးတၢ်မၤလၢ ကအုၣ်အသးဘၣ်ဃးဒီး ယ့ၣ်ၡူး” လီၤ.—လီၣ်ဖျါ ၁၉:၁၀.လံာ် ၁ မိၤၡ့ ပာ်ဖျါထီၣ်ဝဲ တၢ်ဂ့ၢ်လၢဘၣ်ဃးဒီး ပှၤဟီၣ်ခိၣ်ဖိ ဟဲကဲထီၣ်ဒ်လဲၣ် ဒီးပာ်ဖျါထီၣ်စ့ၢ်ကီးဝဲ လံာ်စီဆှံဒီတဘ့ၣ် အတၢ်ဂ့ၢ်မိၢ်ပှၢ် ဒီးတဲဆိပာ်စၢၤဝဲလၢ ခါဆူညါ တၢ်ကီတၢ်ခဲ ကလီၤမၢ်ကွံာ် ခဲလၢာ်လီၤ.ကွၢ်ကစၢ်ယွၤမၤပူၤဖျဲးထီၣ်က့ၤ ပှၤအံၣ်စရ့လးဖိလၢ ကုၢ်အလီၢ်လၢ ကီၢ်အဲၤကူပတူးအပူၤဒ်လဲၣ် ဒီးဒုးကဲထီၣ်အဝဲသ့ၣ် လၢကလုာ်ဒူၣ်တဒူၣ်လၢ အဂီၢ်ဒ်လဲၣ်တက့ၢ်.လံာ် ၃ မိၤၡ့ ပာ်ဖျါထီၣ်ဝဲ တၢ်အိၣ်စီဆှံလၢ ယွၤအမဲာ်ညါန့ၣ် အခီပညီဒ်လဲၣ်.နကထံၣ်ဘၣ် တၢ်ဒိကနၣ် ယဟိဝၤယွၤအကလုၢ်လၢ တၢ်အိၣ်သးခဲလၢာ်အပူၤ ဒီးပာ်ဖျါထီၣ်တၢ်ပာ်ကဲလၢ ပှၤလၢအခၢၣ်စးအီၤတဖၣ်န့ၣ် ကဲဘျုးလၢနတၢ်အိၣ်မူဒ်လဲၣ်န့ၣ်လီၤ.ကွၢ်ယဟိဝၤယွၤဆိၣ်ဂ့ၤ ပှၤလၢအအဲၣ်အီၤတဖၣ်ဒ်လဲၣ် ဒီးတဆိၣ်ဂ့ၤပှၤလၢ တဒိကနၣ်အကလုၢ်တဖၣ် ဒ်လဲၣ်န့ၣ်တက့ၢ်.ဃုသ့ၣ်ညါ တၢ်ဂ့ၢ်ဘၣ်ဃးဒီး လံာ်ဧ့စြၤ ဒီးတၢ်ဘူၣ်ထီၣ်ဘါထီၣ် အမ့ၢ်အတီလၢ ဝ့ၢ်ယရူၤၡလ့ၣ်ပူၤအဂ့ၢ် ဖဲအဝဲသ့ၣ် ဟဲက့ၤကဒါလၢ ဝ့ၢ်ဘၤဘူၤလိၣ်အခါန့ၣ်တက့ၢ်.တၢ်ဂ့ၢ်အခီၣ်ထံး ဘၣ်ဃးဒီး လံာ်နဃ့မယၤ, တၢ်စံၣ်စိၤတဲစိၤ ဘၣ်ဃးဒီး ဝ့ၢ်ယရူၤၡလ့ၣ် ဘၣ်တၢ်သူၣ်ထီၣ်က့ၤအီၤ ဖဲပှၤအံၣ်စရ့လးဖိတဖၣ် ဟဲက့ၤလၢ ဝ့ၢ်ဘၤဘူၤလိၣ်ဝံၤအလီၢ်ခံ အဂ့ၢ်န့ၣ်ဃုသ့ၣ်ညါကွၢ်တက့ၢ်.ပကကွၢ်သကိး တၢ်အိၣ်အသး, တၢ်မၤအသး, ဒီးတၢ်ကဲဘျုးကဲဖှိၣ်လၢ လံာ်နီၢ်အ့ၤစတၢ် ဒီးနီၢ်အ့ၤစတၢ် ဆၢထၢၣ်ဒူဒူလၢ ယွၤအပှၤဂီၢ်မုၢ်အဂီၢ်န့ၣ်လီၤ.တၢ်ဂ့ၢ်ဖုၣ်ကိးလၢ အဘၣ်ဃးဒီး လံာ်ယိၤဘး, ဒီးလံာ်အံၤ ပာ်ဖျါထီၣ်န့ၢ်ပှၤလၢ ကစၢ်ယွၤအိၣ်ဒီး တၢ်ခွဲးတၢ်ယာ်လၢ အကပၢတၢ်န့ၣ်လီၤ.လံာ်စံးထီၣ်ပတြၢၤ မ့ၢ်လံာ်စီဆှံတကတြူၢ်လၢ ပှဲၤဒီးတၢ်ကတိၤလၢ အမၤမုာ်ထီၣ်ပသးဒီး ဟ့ၣ်ပှၤတၢ်မုၢ်လၢ်လၢ ခါဆူညါအဂ့ၢ်န့ၣ် ဃုသ့ၣ်ညါကွၢ်တက့ၢ်.မၤလိဘၣ်ဃး လံာ်ကတိၤဒိအဂ့ၢ်တက့ၢ်. လံာ်အံၤဟံးစုနဲၣ်ကျဲပှၤလၢ ပကမၤထွဲယွၤအတၢ်ဟ့ၣ်ကူၣ်ဒီး တမ့ၢ်ပနီၢ်ကစၢ်အတၢ်ဟ့ၣ်ကူၣ်ဘၣ်န့ၣ်လီၤ.လံာ်ပှၤစံၣ်တဲၤတဲလီၤတၢ်အံၤ မၤစၢၤပှၤဒ်သိး ပတၢ်အိၣ်မူကပှဲၤဒီးတၢ်သူၣ်ခုသးခုဒီး တၢ်သူၣ်မံသးမုာ်အဂီၢ်လီၤ.ပကကွၢ်သကိး လံာ်တၢ်သးဝံၣ်တဖၣ် အတၢ်သးဝံၣ်, တၢ်အဲၣ်နီၢ်နီၢ်ဒီး တၢ်သးတီ အဂ့ၢ်န့ၣ်လီၤ.ဃုသ့ၣ်ညါအါထီၣ်ဘၣ်ဃး ဝံအတၢ်စံးပာ်လၢ လံာ်ယၡါယၤအပူၤတက့ၢ်. လံာ်အံၤ ပာ်ဖျါထီၣ်ဝဲ တၢ်ကစီၣ်လၢအဘၣ်ဃးဒီးတၢ်မၤမုာ်ထီၣ်က့ၤ, တၢ်ကပီၤ ဒီးတၢ်မုၢ်လၢ်အဂ့ၢ်န့ၣ်လီၤ.လံာ်ယံးရမံယၤ ပာ်ဖျါထီၣ်ဝဲ တၢ်ဟ့ၣ်ဂံၢ်ဟ့ၣ်ဘါ, တၢ်တူၢ်န့ၢ်ခီၣ်ကဲ ဒီးတၢ်မုၢ်လၢ်အဂ့ၢ်န့ၣ်လီၤ.လံာ်သးသယုၢ်တၢ် ပာ်ဖျါထီၣ်န့ၢ်ပှၤ တၢ်သးအုးဒီး တၢ်မုၢ်လၢ်အဂ့ၢ်န့ၣ်လီၤ.ပကကွၢ်သကိး လံာ်ယဃ့းစက့လး, လံာ်တဘ့ၣ်လၢ အဆီၣ်ထွဲ တၢ်ဘူၣ်တၢ်ဘါစီဆှံန့ၣ်လီၤ.လံာ်ဒၤနံးယ့လးန့ၣ် ပာ်ဖျါထီၣ်ဝဲ ဝံအတၢ်ကတိၤလၢ အဘၣ်ဃးဒီး ဟီၣ်ခိၣ်အတၢ်ပၢတၢ်ပြးလၢ အစးထီၣ်လၢ ဘၤဘူၤလိၣ်တၢ်ပၢ ဒီး တုၤလီၤလၢ တၢ်ပၢတၢ်ပြးလၢမုၢ်နံၤခံကတၢၢ်အစိၤန့ၣ် ကဒိၣ်စိဒီး ကလီၤပှီၢ်အဂ့ၢ်. တကးဒံးဘၣ် ပာ်ဖျါထီၣ်စ့ၢ်ကီးဝဲ ယွၤအဘီမုၢ်ကပၢတၢ်အဂ့ၢ်လီၤ.လံာ်ဟိၤၡ့ ပာ်ဖျါထီၣ်ဝဲ ဝံအတၢ်ကတိၤလၢ အဘၣ်ဃးဒီး ပှၤလၢအမၤတၢ်ကမၣ်ဒီး ပီၢ်ယၢ်လီၤက့ၤအသးတဖၣ်န့ၣ် ယွၤကပာ်ဖျါထီၣ်တၢ်သးကညီၤလၢအဝဲသ့ၣ်အဖီခိၣ်လီၤ.ပာ်ဖျါထီၣ်ဝဲဘၣ်ဃး ယဟိဝၤယွၤအမုၢ်နံၤန့ၣ် မ့ၢ်တၢ်လၢအလီၤပျံၤလီၤဖုးလီၤလံာ်ဧၤမိၣ်ပာ်ဖျါထီၣ်ဝဲ ဝံအတၢ်ကတိၤလၢ အဟ့ၣ်ပလီၢ်ဝဲပှၤလၢ အဲၣ်တၢ်ထူးတၢ်တီၤတဖၣ် ဒီးဝံအတၢ်ကတိၤလၢ အဘၣ်ဃးဒီးမ့းၡံအၤအဘီအမုၢ်ကအိၣ်ထီၣ်ဒ်လဲၣ်အဂ့ၢ်န့ၣ်လီၤ.လံာ်ဧိၤဘါဒယၤ ပာ်ဖျါထီၣ်ဝဲ တၢ်မုၢ်လၢ် ဒီးတၢ်အၢၣ်လီၤလၢ ယဟိဝၤယွၤအတၢ်ပၢန့ၣ် ကဘၣ်တၢ်ပာ်ဖျါထီၣ်အီၤလီၤ.လံာ်ယိၤနါ ပာ်ဖျါထီၣ်ဝဲ ဝံယိၤနါ အတၢ်လဲၤခီဖျိ ဒီးယဟိဝၤယွၤ အတၢ်စံးပာ်တဖၣ်အဂ့ၢ်.လံာ်မံကၤန့ၣ် ပာ်ဖျါထီၣ်ဝဲ ဝံအတၢ်ကတိၤလၢ အဘၣ်ဃးဒီး တၢ်တတီတလိၤအဂ့ၢ် ဒီးတၢ်ဘူၣ်တၢ်ဘါအမ့ၢ်အတီ ကဘၣ်တၢ်က့ၤသူၣ်ထီၣ်က့ၤအီၤလီၤ.လံာ်နၤဃူၣ်န့ၣ် ပာ်ဖျါထီၣ်ဝဲ ဝံအတၢ်ကတိၤလၢ အဘၣ်ဃးဒီး ယဟိဝၤယွၤ အကလုၢ်ကထါ ဟဲလၢထီၣ်ပှဲၤထီၣ်ဝဲဒ်လဲၣ် ဒီးယဟိဝၤယွၤ သးဟ့တၢ်မၤဆူၣ်မၤစိးလီၤ.လံာ်ဃဘးကူာ်န့ၣ် ပာ်ဖျါထီၣ်ဝဲ ဝံအတၢ်ကတိၤလၢ ကမၤဆူၣ်ထီၣ်ပဂံၢ်ပဘါ ဖဲပဘၣ်ကီဘၣ်ခဲအဆၢကတီၢ်လီၤ.လံာ်စဖါနယၤန့ၣ် ပာ်ဖျါထီၣ်ဝဲ ဝံအတၢ်ကတိၤလၢ အဟ့ၣ်ပလီၢ် ပှၤလၢတဒိကနၣ်တၢ်ဒီး တသူၣ်အိၣ်သးအိၣ်ပှၤဂၤတဖၣ်အဂီၢ်ဝံဃးကဲပာ်ဖျါထီၣ်ဝဲဘၣ်ဃး ပကဘၣ်ပာ်ဒိၣ် တၢ်ဘူၣ်ထီၣ်ဘါထီၣ်ကစၢ်ယွၤ အါန့ၢ်ဒံး ပနီၢ်ကစၢ်အတၢ်လိၣ်ဘၣ်န့ၣ်လီၤ.လံာ်စကၤရယၤ ပာ်ဖျါထီၣ်ဝဲဝံအတၢ်ကတိၤလၢ အဘၣ်ဃးဒီး မ့းၡံအၤကဟဲ, ကဘၣ်တၢ်ဆါလီၤအီၣ်ကွံာ်အီၤ ဒီးကဘၣ်တၢ်မၤသံအီၤအဂ့ၢ်လီၤ.လံာ်အံၤမ့ၢ်ဝဲ လံာ်စီဆှံလၢ ဧ့ၤဘြံၤကျိာ်တကတြူၢ် အလီၢ်ခံကတၢၢ်တဘ့ၣ်လီၤ. လံာ်အံၤပာ်ဖျါထီၣ်ဝဲ ယဟိဝၤယွၤ အတၢ်သးကညီၤ, အတၢ်အဲၣ်တၢ်ကွံ ဒီးအတၢ်သိၣ်တၢ်သီန့ၣ် တဆီတလဲနီ တဘျီဘၣ်.ဃုသ့ၣ်ညါတၢ်ဂ့ၢ်အရ့ဒိၣ်လၢ လံာ်မးသဲအပူၤတက့ၢ်. လံာ်မးသဲန့ၣ် မ့ၢ်လံာ်တၢ်သးခုကစီၣ်လွံၢ်ကတြူၢ်အကျါ အဆိကတၢၢ်တကတြူၢ်လီၤ.ကွၢ်ကဒါက့ၤတၢ်အိၣ်အသးလၢ လံာ်တၢ်သးခုကစီၣ်မၢ်ကူး ပာ်ဖျါထီၣ်ဝဲ ဘၣ်ဃးဒီး ယ့ၣ်ၡူးအတၢ်စံၣ်တဲၤတဲလီၤတၢ်မၤအဂ့ၢ်လံာ်လူၤကၣ်အံၤ ပာ်ဖျါထီၣ်ဝဲ ယ့ၣ်ၡူးအတၢ်အိၣ်မူဒီး အတၢ်စံၣ်တဲၤတဲလီၤတၢ်အဂ့ၢ် လီၤတံၢ်လီၤဆဲးလီၤ.လံာ်ယိၤဟၣ်န့ၣ် ပာ်ဖျါထီၣ်ဝဲ ကစၢ်ယွၤအတၢ်အဲၣ်အဂ့ၢ်တၢ်ဂီၤမူအံၤ ကပာ်ဖျါထီၣ်န့ၢ်ပှၤ တၢ်ဂ့ၢ်ဖုၣ်ကိာ်လၢ ဘၣ်ဃးဒိး ခရံာ်ဖိအတၢ်အိၣ်ဖှိၣ် စးထီၣ်အသး ဒီးပှၤထီဒါအဝဲသ့ၣ်ဘၣ်ဆၣ် ဒိၣ်ထီၣ်ထီထီၣ်ဝဲ အဂ့ၢ်န့ၣ်လီၤ.လၢတၢ်ဂီၤမူအံၤအပူၤ ပကထံၣ်ဘၣ် တၢ်ဂ့ၢ်လၢ လၢအမ့ၢ် လံာ်ရိမ့ၤပာ်ဖျါထီၣ်ဝဲ သးစီဆှံအတၢ်ဟံးစုနဲၣ်ကျဲ လၢအဘၣ်ဃးဒီး ယဟိဝၤယွၤ တကွၢ်ဒိၣ်ဆံးအါစှၤတၢ်ဘၣ် ဒီးတၢ်နာ်ယ့ၣ်ၡူးခရံာ် မ့ၢ်တၢ်လၢအရ့ဒိၣ်အဂ့ၢ်န့ၣ်လီၤ.ဆိကမိၣ်ကွၢ် တၢ်ကွဲးလံာ်ပရၢ အဆိကတၢၢ်တဘ့ၣ် လၢကရံၣ်သူးတက့ၢ်. လံာ်ပရၢအံၤ ပၣ်ဃုာ်ဒီး တၢ်ဟ့ၣ်ကူၣ်လၢ ဘၣ်ဃးဒီး တၢ်ဃူတၢ်ဖိး, တၢ်သကဲာ်ပဝးလၢ အကဆှီ ဒီးတၢ်အဲၣ်နီၢ်နီၢ်လီၤ.တၢ်ဂီၤမူအံၤ ကပာ်ဖျါထီၣ်န့ၢ်ပှၤ တၢ်ဂ့ၢ်လၢဘၣ်ဃးဒီး ၂ ကရံၣ်သူးလၢ အပာ်ဖျါထီၣ်ဝဲ ယဟိဝၤယွၤ အတၢ်သးကညီၤ ဒီးအတၢ်တီတၢ်လိၤန့ၣ်လီၤ.လၢကတၤတံ အလံာ်ပရၢအပူၤန့ၣ် နကမၤလိဘၣ်လၢ စီၤအၤဘြၤဟၣ် အချံအသၣ်လၢ နီၢ်သးတခီန့ၣ် မ့ၢ်ဝဲခရံာ် ဒီးပှၤလၢ ကန့ၢ်သါဃုာ်တၢ်ဒီးအီၤန့ၣ် ပသ့ၣ်ညါအီၤသ့ ဒ်လဲၣ်န့ၣ်လီၤ.တၢ်ဂီၤမူအံၤ ကပာ်ဖျါထီၣ်န့ၢ်ပှၤ တၢ်ဂ့ၢ်လၢဘၣ်ဃးဒီး အ့းဖ့းစူးအလံာ်ပရၢန့ၣ် ပာ်ဖျါထီၣ်ဝဲ ကစၢ်ယွၤအတၢ်တိာ်ပာ်လၢ အကဒုးအိၣ်ထီၣ် တၢ်ဃူတၢ်ဖိး ဒီးတၢ်မုာ်တၢ်ခုၣ် ခီဖျိလၢ ယ့ၣ်ၡူးခရံာ်န့ၣ်လီၤ.လံာ်ပရၢလၢ ပှၤဖံလံးပံၤဖိတဖၣ်အဂီၢ် လၢသးစီဆှံအတၢ်ဟံးစုနဲၣ်ကျဲဝဲန့ၣ် ပသ့ၣ်ညါဘၣ်လၢ ဖဲပထံၣ်ဘၣ် တၢ်မၤအၢမၤနးအခါ ပမ့ၢ်အိၣ်ဒီးတၢ်သးတီန့ၣ် ကဟ့ၣ်ဂံၢ်ဟ့ၣ်ဘါပှၤဂၤ ဒ်လဲၣ်န့ၣ်လီၤ.တၢ်ဂီၤမူအံၤ ပာ်ဖျါထီၣ်ဝဲတၢ်ဂ့ၢ်ဖုၣ် လၢအဘၣ်ဃးဒီး ကလီးစဲအလံာ်ပရၢ လၢအဘၣ်တၢ်ကွဲးအီၤ ခီဖျိသးစီဆှံ, လံာ်ပရၢအံၤပာ်ဖျါထီၣ်ဝဲ ယ့ၣ်ၡူးခရံာ် အလီၢ်လၤလၢအထီအဂ့ၢ်လီၤ.တၢ်ဂီၤမူအံၤ ကပာ်ဖျါထီၣ်န့ၢ်ပှၤ ဖဲပအိၣ်ခိးယဟိဝၤယွၤ အတၢ်စံၣ်ညီၣ်အမုၢ်နံၤအခါ ပမၤတၢ်လၢ တၢ်ကူၣ်သ့အပူၤကသ့ဒ်လဲၣ်န့ၣ်လီၤ.တၢ်ဂီၤမူအံၤကပာ်ဖျါထီၣ်န့ၣ်ပှၤ ဘၣ်ဃးဒီး ဖဲပှၤစူးကွံာ်ညိကွံာ်တၢ်နာ်တဖၣ် ဂုာ်ကျဲးစၢးဆီတလဲ ပတၢ်ဆိကမိၣ်အခါ ပဆဲးတီဒီးယဟိဝၤယွၤ ကသ့ဒ်လဲၣ်.တၢ်ဂီၤမူတခါအံၤ ကပာ်ဖျါထီၣ်ဝဲ တၢ်ဂ့ၢ်တနီၤလၢဘၣ်ဃးဒီး တၢ်မၢဖိပီလူးအလံာ်ပရၢလၢ အကွဲးဝဲဆူ အတံၤသကိးသးစၢ် စီၤတံၤမသ့းလၢအမ့ၢ် ခရံာ်ဖိအပှၤကွၢ်တၢ်တဂၤအအိၣ်လီၤ.တၢ်ဂီၤမူအံၤ ကပာ်ဖျါထီၣ်န့ၢ်ပှၤ ဘၣ်မနုၤအဃိ စီၤပီလူးဟ့ၣ်ဂံၢ်ဟ့ၣ်ဘါ စီၤတံၤမသ့းဒ်သိးအ “ကထိၣ်ဂဲၤထီၣ်တၢ်ဟ့ၣ်” လၢအန့ၢ်ဘၣ်ဝဲ လၢယွၤလဲၣ်န့ၣ်လီၤ.တၢ်ကတိၤအိးထီၣ်လၢ လံာ်တံတူးအဂီၢ်တၢ်ဂီၤမူတခါအံၤ ကပာ်ဖျါထီၣ်န့ၢ်ပှၤ ဘၣ်ဃးဒီး စီၤပီလူးအတၢ်ဟ့ၣ်စုနဲၣ်ကျဲ စီၤတံတူးလၢအမ့ၢ် ပှၤလၢအအိၣ်ဒီး မူဒါလၢအရ့ဒိၣ် လၢကီးကြ့တ့ၤအပူၤန့ၣ် ကဲဘျုးလၢပဂီၢ်ဒ်လဲၣ်.တၢ်ဂီၤမူတခါအံၤ ကပာ်ဖျါထီၣ်န့ၢ်ပှၤလၢ ဘၣ်မနုၤအဃိ တၢ်မၢဖိပီလူး မၢအသကိး စီၤဖံၤလ့မိၣ်ပျၢ်ကွံာ် အကုၢ်စီၤအီးန့ၤစံမူး အတၢ်ကမၣ်လဲၣ်န့ၣ်လီၤ.တၢ်ဂီၤမူတခါအံၤ ကပာ်ဖျါထီၣ်န့ၢ်ပှၤ ဘၣ်ဃးဒီး စီၤပီလူးမၤစၢၤ ပှၤယူဒၤခရံာ်ဖိတဖၣ် ဒ်သိးအဝဲသ့ၣ် ကနၢ်ပၢၢ်ဝဲ တၢ်ကဲထီၣ်သးလၢမူခိၣ်တဖၣ် လၢအမ့ၢ်တၢ်လၢအရ့ဒိၣ် လၢအဝဲသ့ၣ် အတၢ်ဘူၣ်ထီၣ်ဘါထီၣ်အဂီၢ်န့ၣ်လီၤ.တၢ်ဂီၤမူတခါအံၤ ကပာ်ဖျါထီၣ်န့ၢ်ပှၤ တၢ်ဂ့ၢ်ဖုၣ်ကိာ်ဖိ လၢအဘၣ်ဃးဒီး စီၤယၤကိာ်အတၢ်ကတိၤဒိၡဲၡဲဖိလၢ အလီၤထုးန့ၢ်သူၣ်ထုးန့ၢ်သး ဒ်သိးအကပာ်ဖျါထီၣ် တၢ်လၢအရ့ဒိၣ် လၢခရံာ်ဖိအတၢ်အိၣ်မူအဂီၢ်လီၤ.ဘၣ်မနုၤအဃိ ခရံာ်ဖိတဖၣ် ကဘၣ်အိၣ်ကတဲာ်ကတီၤသးလၢ ကမၤတၢ်ဆူၣ်ဆူၣ် ဒီးဆိးသီလၢတၢ်ဘါထုကဖၣ်အဂီၢ်န့ၣ်လဲၣ်.ဖဲပအိၣ်ခိး တၢ်အကတၢၢ်အဆၢကတီၢ် လံာ် ၂ ပ့းတရူး ကဲထီၣ်တၢ်ဂံၢ်တၢ်ဘါလၢပဂီၢ်သ့လီၤ.စီၤယိၤဟၣ် အလံာ်ပရၢ အဆိကတၢၢ်တဘ့ၣ်အပူၤန့ၣ် ပထံၣ်ဘၣ် တၢ်ဂ့ၢ်ဖုၣ်ကိာ် လၢဘၣ်ဃးဒီး ပှၤလၢအထီဒါခရံာ်, တၢ်ဒဲးဘး ဒီးတၢ်အဲၣ်စီၤယိၤဟၣ် ဟ့ၣ်သဆၣ်ထီၣ်ပှၤလၢ ပကဘၣ် အဲၣ်လိာ်ပသး တဂၤဒီးတဂၤ ဒီးတြီဆၢကွံာ် တၢ်လၢကမၤဟးဂီၤ ပတၢ်ရ့လိာ်သးဒီးကစၢ်ယွၤလီၤ.လံာ်ဖုၣ်ဖုၣ်ဖိ ဒီးအထုးန့ၢ်ပှၤသးတဘ့ၣ်အံၤန့ၣ် ပာ်ဖျါထီၣ်ဝဲလၢ ခရံာ်ဖိတဖၣ် ကဘၣ်တူၢ်လိာ်တမှံၤန့ၣ် မ့ၢ်တၢ်လၢအရ့ဒိၣ်ဒိၣ်မးန့ၣ်လီၤ.စီၤယူဒၤ သူဝဲတၢ်ကတိၤဒိ လၢအဂ့ၤတဖၣ် လၢကမၤစၢၤ ခရံာ်ဖိတဖၣ် ဒ်သိးအဝဲသ့ၣ် ကသ့ၣ်ညါ ပှၤလၢအသိၣ်လိကမၣ်တၢ် ဒီးမၤတၢ်လၢ အကမၣ်တဖၣ် လၢတၢ်အိၣ်ဖှိၣ်အပူၤန့ၣ်လီၤ.ပာ်သူၣ်ပာ်သး တၢ်ထံၣ်လၢညါခီ လၢအဂ့ၤတဖၣ် လၢလံာ်လီၣ်ဖျါအပူၤန့ၣ် ပာ်ဖျါထီၣ်ဝဲလၢ ယွၤအဘီအမုၢ် ကမၤလၢပှဲၤထီၣ် ကစၢ်ယွၤအတၢ်တိာ်ပာ် လၢဟီၣ်ခိၣ်ချၢ ဒီးလၢပှၤဟီၣ်ခိၣ်ဖိအဂီၢ် ဒ်လဲၣ်န့ၣ်တက့ၢ်.တၢ်ဂီၤမူဖုၣ်ကိးဖိအံၤ ပာ်ဖျါထီၣ်ဝဲ တၢ်ဂ့ၢ်တၢ်ကျိၤလၢအရ့ဒိၣ်တနီၤဒီး တၢ်မၤအသးလၢ လံာ်စီဆှံကတြူၢ် ပာ်ဖျါထီၣ်ဝဲန့ၣ်လီၤ. ဒ်သိးနတၢ်ဖးလံာ်စီဆှံ ဒီးနနီၢ်ကစၢ်တၢ်မၤလိလံာ်စီဆှံ ကဂ့ၤထီၣ်အဂီၢ် သူတၢ်ဂီၤမူအံၤတက့ၢ်.တၢ်လၢကမၤဟးဂီၤအီၤ– ပဒိၣ်ပပှၢ်ဒီး တၢ်ဘူၣ်တၢ်ဘါခိၣ်နၢ်အါဂၤန့ၣ် အဲၣ်ဒိးမၤတၢ်လၢ အထီဒါလိာ်သးဒီး လံာ်စီဆှံအတၢ်ကစီၣ်လီၤ. အါတက့ၢ်န့ၣ် အဝဲသ့ၣ်သူဝဲ အတၢ်စိတၢ်ကမီၤ လၢကတြီဝဲ ဒ်သိးပှၤတဒိးန့ၢ်ဘၣ်လံာ်စီဆှံအဂီၢ်လီၤ. တကးဒံးဘၣ် သူစ့ၢ်ကီးအတၢ်စိတၢ်ကမီၤလၢ ကမၤပတုာ်ဝဲတၢ်ထုးထီၣ် လံာ်စီဆှံ ဒီးတၢ်ကွဲးကျိာ်ထံ လံာ်စီဆှံန့ၣ်လီၤ. ပကတဲသကိးတၢ်အဒိခံခါလီၤ. ဖဲ ချ.ခ.န ၁၆၇ နံၣ်ဃၣ်ဃၣ်န့ၣ်– ဒ်သိးပှၤယူဒၤဖိတဖၣ် ကတူၢ်လိာ်ကြံးအတၢ်ဘူၣ်တၢ်ဘါအဂီၢ် စံၣ်လူစံးစီၤပၤ အဲထၢခၢး အဲဖံဖဲနံး (Antiochus Epiphanes) မၢပှၤမၤဟးဂီၤကွံာ် လံာ်စီဆှံလၢ ဧ့ၤဘြံၤကျိာ်တကတြူၢ်ခဲလၢာ်လီၤ. ပှၤကွဲးတၢ်စံၣ်စိၤတဲစိၤ လၢအမ့ၢ် ဟဲရံးခၠံၣ် ကြဲၣ် စံးဝဲလၢ စီၤပၤအပှၤဘၣ်မူဘၣ်ဒါတဖၣ်န့ၣ် “ ဖှီညာ် ဒီးဒွဲၣ်အူအီၣ်ကွံာ်ဝဲ လံာ်စီဆှံအထူ လၢအဝဲသ့ၣ်ထံၣ်ဝဲခဲလၢာ် ဒီးမၤသံကွံာ်ဝဲ ကယဲၢ်ပှၤလၢအဖးလံာ်စီဆှံဒ်သိး ကဃုထံၣ်န့ၢ်တၢ်သူၣ်မံသးမံ ဒီးတၢ်ဂံၢ်တၢ်ဘါအဂီၢ်န့ၣ်လီၤ.” လၢအပူၤကွံာ် (Middle Ages)– ခဲးသလ့းအတၢ်အိၣ်ဖှိၣ်ဖိတဖၣ် စံၣ်တဲၤတဲလီၤတၢ်လၢ လံာ်စီဆှံအပူၤဒီး တစံၣ်တဲၤတဲလီၤတၢ်ဒ် ခဲသလ့း အတၢ်စူၢ်တၢ်နာ်အသိးဘၣ်အဃိ အဝဲသ့ၣ် အခိၣ်အနၢ်တနီၤနီၤန့ၣ် သးဒိၣ်ထီၣ်တၢ်လီၤ. လၢတၢ်န့ၣ်အဃိ အတၢ်အိၣ်ဖှိၣ်ဖိတဖၣ် ကဘၣ်အိၣ်ဒၣ်ထဲ ထါစံးထီၣ်ပတြၢၤလၢ လဲးတ့ၣ်ကျိာ်လီၤ. မ့မ့ၢ်ပှၤလၢ အအိၣ်ဒီးလံာ်စီဆှံအကတြူၢ်အဂၤတဖၣ်န့ၣ် တၢ်ဘူၣ်တၢ်ဘါခိၣ်နၢ်တဖၣ် ပာ်အဝဲသ့ၣ်ဒ် ပှၤလၢအထီဒါ တၢ်အိၣ်ဖှိၣ် အတၢ်သိၣ်တၢ်သီအသိးန့ၣ်လီၤ. ခဲးသလ့းအခိၣ်အနၢ်တဖု ဟ့ၣ်လီၤတၢ်ကလုၢ်လၢ “ပှၤကလူၤဃုဝဲ ကယဲၢ်ပှၤအဟံၣ်လၢ အဝဲသ့ၣ်ဆိကမိၣ်ဝဲလၢ အအိၣ်ဒီးလံာ်စီဆှံတဖၣ် ဒီးအဝဲသ့ၣ် မ့ၢ်ထံၣ်လံာ်လဲၢ်တဖၣ်လၢ အဟံၣ်, ဒၢးလၢဟီၣ်ခိၣ်ဖီလာ်, ... ကဘၣ်တၢ်မၤဟးဂီၤကွံာ်ဝဲ အဝဲသ့ၣ်အတၢ်တဘျီဃီလီၤ.”ပှၤလၢအထီဒါ လံာ်စီဆှံတဖၣ် မ့ၢ်မၤဟးဂီၤကွံာ် လံာ်စီဆှံခဲလၢာ်န့ၣ် တၢ်ကစီၣ်လၢ လံာ်စီဆှံပူၤတဖၣ် ကလီၤမၢ်ကွံာ်ဝဲလီၤ.လံာ်စီဆှံလၢ ဝ့ၣ်လယၢၣ် ထံဒ့ ကွဲးကျိာ်ထံ ဆူကိၤလၤဝါကျိာ်တဘ့ၣ်န့ၣ် ဘၣ်တၢ်တြီအီၤ ဒီးဒွဲၣ်အူအီၤ ဘၣ်ဆၣ် တလီၤမၢ်ကွံာ်ဝဲဘၣ်, ဝ့ၢ်လယၢၣ် ထံဒ့ ဘၣ်တၢ်မၤသံအီၤဖဲ ၁၅၃၆ နံၣ်န့ၣ်လီၤလံာ်စီဆှံအိၣ်တုၤလၢ စိၤခဲအံၤဒ်လဲၣ်– စီၤပၤ အဲထၢခၢး ဂုာ်ကျဲးစၢးမၤဟးဂီၤ လံာ်စီဆှံ လၢကီၢ်အံၣ်စရ့လးပူၤ သနာ်က့မၤဝဲတန့ၢ်ဘၣ်. မ့ၢ်လၢပှၤယူဒၤဖိတဖၣ် အိၣ်ဝဲလၢတၢ်လီၢ်အဂၤစ့ၢ်ကီးလီၤ. လၢတၢ်န့ၣ်အဃိ ပှၤကူၣ်ဘၣ်ကူၣ်သ့တဖၣ်တယာ်ဝဲလၢ ဖဲတၢယၤဖှိၣ်အစိၤန့ၣ် ပှၤယူဒၤဖိအမျးကယၤဃုဆံဘျဲၣ်န့ၣ် တအိၣ်ဝဲလၢ အံၣ်စရ့လးအကီၢ်အပူၤဘၣ်. ပှၤယူဒၤဖိတဖၣ်န့ၣ် အဝဲသ့ၣ်ပာ်ဝဲလံာ်စီဆှံလၢ အဘူၣ်ဘျီၣ်တဖၣ်အပူၤလီၤ. ဒီးအလံာ်စီဆှံတဖၣ်အံၤန့ၣ် ပှၤယူဒၤဖိလၢခံတစိၤ သူဝဲဒၣ်တကးဒံးဘၣ် ခရံာ်ဖိတဖၣ်စ့ၢ်ကီးသူဝဲလီၤ.—မၤတၢ် ၁၅:၂၁.လၢအပူၤကွံာ်န့ၣ် ပှၤလၢပာ်ဒိၣ်လံာ်စီဆှံတဖၣ် တူၢ်ဘၣ်ဝဲတၢ်မၤအၢမၤနး ဘၣ်ဆၣ် အဝဲသ့ၣ်ဆဲးကွဲးကျိာ်ထံဒီး ဆဲးကွဲးကူဝဲလံာ်စီဆှံ လၢတၢ်သူၣ်ဒူသးဒူအပူၤကွ့ၢ်ကွ့ၢ်လီၤ. ထဲန့ၣ်တကးဒံးဘၣ် ဖဲအပူၤကွံာ် ယၤဖှိၣ်နံၣ် ၁၅ န့ၣ်ပှၤဒိးန့ၢ်ဘၣ် လံာ်စီဆှံအကတြူၢ်တနီၤလၢ ကျိာ် ၃၃ ကျိာ်လီၤ. ဖဲန့ၣ်အဆၢကတီၢ်စဲးလၢ အစဲကျံးထုးထီၣ်လံာ် လၢပှၤစိာ်ထီၣ်စိာ်လီၤအီၤသ့ တအိၣ်ဒံးဘၣ်. စးထီၣ်ဖဲန့ၣ်ဝံၤအလီၢ်ခံ လံာ်စီဆှံဘၣ်တၢ်ကွဲးကျိာ်ထံအီၤဒီး ထုးထီၣ်အီၤ အိၣ်ဝဲအါအါဂီၢ်ဂီၢ်လီၤ.တၢ်ကဲဘျုးကဲဖှိၣ်– စီၤပၤ ဒီးတၢ်ဘူၣ်တၢ်ဘါခိၣ်နၢ်တဖၣ် ဂုာ်ကျဲးစၢးမၤဟးဂီၤလံာ်စီဆှံဘၣ်ဆၣ် လၢတၢ်စံၣ်စိၤတဲစိၤအပူၤန့ၣ် လံာ်စီဆှံမ့ၢ်လံာ်တဘ့ၣ်လၢ ဘၣ်တၢ်ကွဲးကျိာ်ထံဒီး ထုးထီၣ်ရၤလီၤအီၤအါကတၢၢ်လီၤ. ထံကီၢ်ဘၣ်တနီၤနီၤန့ၣ် အတၢ်သိၣ်တၢ်သီတဖၣ် ဒိးသန့ၤထီၣ်အသးလၢ လံာ်စီဆှံအပူၤလီၤ. တကးဒံးဘၣ်လံာ်စီဆှံန့ၣ် ကဲဘျုးဝဲလၢ ပှၤလၢအကကွဲၢ်တဖၣ်အဂီၢ်လီၤ.လံာ်စီဆှံ စံးဝဲလၢအမ့ၢ် “ယွၤကလုၢ်ကထါ” ဒီးယွၤ “ကတိၤတၢ်ကဘျံးကဘျၣ် တသ့ဘၣ်’” န့ၣ်လီၤ. (၁ သ့းစၤလနံ ၂:၃; တံတူး ၁:၂) မ့ၢ်သပှၢ်ကတၢၢ်ဧါ  မ့တမ့ၢ် လံာ်စီဆှံန့ၣ် မ့ၢ်တၢ်တဲမုာ်နၢ်ဒီး ပူကလီကလီလၢ ပှၤဟီၣ်ခိၣ်ဖိ ကွဲးဒုးအိၣ်ထီၣ်ဝဲန့ၣ်ဧါ.တၢ်လၢကမၤဟးဂီၤအီၤ– လံာ်စီဆှံန့ၣ် အိၣ်ဝဲယံာ်ထဲလဲၣ်ထဲလဲၣ် ဘၣ်ဆၣ် အိၣ်ဂၢၢ်ဆိးကျၢၤဝဲတုၤလၢပစိၤခဲအံၤလီၤ. ဒီးပှၤဂုာ်ကျဲးစၢးမၤဟးဂီၤအီၤထဲလဲၣ်ဘၣ်ဆၣ် တလီၤမၢ်ကွံာ်ဝဲစ့ၢ်ကီးဘၣ်. တဘျီတခီၣ် ပှၤကွဲးကူလံာ်စီဆှံ ဒီးပှၤကွဲးကျိာ်ထံတၢ်တနီၤနီၤန့ၣ် ဂုာ်ကျဲးစၢးဆီတလဲဝဲ လံာ်စီဆှံအတၢ်ကစီၣ်န့ၣ်လီၤ. အဝဲသ့ၣ် အတၢ်နာ်န့ၣ် တလီၤပလိာ်ဒီး လံာ်စီဆှံဘၣ်အဃိ ဖဲကွဲးကူဝဲ မ့တမ့ၢ် ကွဲးကျိာ်ထံဝဲ လံာ်စီဆှံအခါ ဂုာ်ကျဲးစၢးထၢနုာ်ဝဲ အတၢ်စူၢ်တၢ်နာ်လၢ အကမၣ်တဖၣ် လၢလံာ်စီဆှံအပူၤန့ၣ်လီၤ. ပကကွၢ်သကိး တၢ်အဒိတနီၤလီၤ– တၢ်ဘူၣ်ထီၣ်ဘါထီၣ်အလီၢ်– ဖဲ ချ.ခ.န. ၄ ယၤဖှိၣ်ဒီး၂ ယၤဖှိၣ် အဘၢၣ်စၢၤန့ၣ် ပှၤတဖၣ်လၢအကွဲးဝဲ ၡၤမရံဖဲတကၠူး (Samaritan Pentateuch) န့ၣ်ကွဲးထၢနုာ်အါထီၣ်ဝဲ တၢ်ဂ့ၢ်တနီၤဖဲ ၂ မိၤၡ့ ၂၀:၁၇ အကတၢၢ်န့ၣ်လီၤ. ကွဲးအါထီၣ်ဝဲလၢ– “ဖဲ အၣ်ကၣ်ရံစဲၢ်လီၤ. ဖဲန့ၣ်သုကဘၣ် သူၣ်ထီၣ် တၢ်လုၢ်လီၢ်တခါလီၤ.” မ့ၢ်လၢပှၤၡၤမရံဖိတဖၣ် အဲၣ်ဒိးဝဲလၢ လံာ်စီဆှံကဆီၣ်ထွဲ အဝဲသ့ၣ်အတၢ်သူၣ်ထီၣ် တၢ်လုၢ်ဟံၣ်ဖဲ အၣ်ကၣ်ရံစဲၢ် မ့တမ့ၢ် ကစၢၢ်ကရံးစံၣ်အဃိ မၤဝဲဒ်န့ၣ်လီၤ. ယွၤသၢဂၤတဂၤဃီ– လံာ်စီဆှံ ဘၣ်တၢ်ကွဲးအီၤပူၤကွံာ်အနံၣ် ၃၀၀ ဃၣ်ဃၣ်ဝံၤအလီၢ်ခံ ပှၤတဂၤလၢအတူၢ်လိာ် ယွၤသၢဂၤတဂၤဃီန့ၣ် ကွဲးအါထီၣ်ဝဲတၢ်ဂ့ၢ်တနီၤလၢ ၁ယိၤဟၣ် ၅:၇ အပူၤလီၤ. ဒီးကွဲးဝဲလၢ “လၢမူခိၣ်န့ၣ် ပၢ်, တၢ်ကလုၢ်, သးစီဆှံ အိၣ်ဝဲလီၤ. တၢ်သၢဂၤအံၤမ့ၢ်ဒၣ်တဂၤဃီလီၤ” တၢ်ဂ့ၢ်တဖၣ်အံၤ တအိၣ်လၢ တၢ်ကွဲးအသးလၢ အခီၣ်ထံးအပူၤဘၣ်. ဘရူးစ်မဲးကဲၤ လၢအမ့ၢ်ပှၤကူၣ်ဘၣ်ကူၣ်သ့တဂၤ စံးဝဲလၢ– “စးထီၣ်လၢ ၆ ယၤဖှိၣ်အလီၢ်ခံန့ၣ် တၢ်ကတိၤသ့ၣ်တဖၣ်အံၤ ဘၣ်တၢ်ထံၣ်အီၤအါထီၣ်လၢ လဲးတ့ၣ်လံာ်စီဆှံလၢပျၢၤဒီး [လဲးတ့ၣ်] ဘၢက့းလံာ်စီဆှံအပူၤန့ၣ်လီၤ.” ယွၤအမံၤ– ပှၤကွဲးကျိာ်ထံလံာ်စီဆှံအါဂၤ မၤထွဲဝဲပှၤယူဒၤဖိ အတၢ်ဒုၣ်တၢ်ထုအဃိ ထုးထီၣ်ကွံာ် ကစၢ်ယွၤအမံၤလၢ လံာ်စီဆှံပူၤန့ၣ်လီၤ. ကစၢ်ယွၤအမံၤလၢ အအိၣ်လၢလံာ်စီဆှံပူၤကိးတီၤဒဲးန့ၣ် အဝဲသ့ၣ်ထၢနုာ်က့ၤဝဲလၢ မံၤလၤသၣ်ကပီၤလၢအမ့ၢ် “ယွၤ,” မ့တမ့ၢ် “ကစၢ်” န့ၣ်လီၤ. နီၢ်နီၢ် လၢလံာ်စီဆှံအပူၤန့ၣ် မံၤလၤသၣ်ကပီၤတဖၣ်အံၤ ပှၤတသူအီၤထဲလၢ ယွၤအဂီၢ်ဘၣ်, ဘၣ်တၢ်သူစ့ၢ်ကီးအီၤလၢ ပှၤကညီ, တၢ်တခါခါလၢ ပှၤဘူၣ်ထီၣ်ဘါထီၣ်အီၤ ဒီးမုၣ်ကီၤလံၢ်အဂီၢ်ဒၣ်လဲာ်လီၤ.—ယိၤဟၣ် ၁၀:၃၄, ၃၅; ၁ ကရံၣ်သူး ၈:၅, ၆; ၂ ကရံၣ်သူး ၄:၄.*လံာ်စီဆှံ အိၣ်ဝဲတုၤလၢပစိၤခဲအံၤလၢကျဲဒ်လဲၣ်– တၢတမံၤန့ၣ်, ပှၤကွဲးကူလံာ်စီဆှံဖိလၢ အတကွဲးတၢ်လီၤတံၤလီၤဆဲး ဒီးတကွဲးတၢ်တီတီလိၤလိၤအိၣ်ဝဲတနီၤလီၤ. ဘၣ်ဆၣ် ပှၤလၢအကွဲးကူလံာ်စီဆှံအါဂၤန့ၣ် အိၣ်ဒီးတၢ်သ့တၢ်ဘၣ် ဒီးကွဲးကူဝဲလီၤတံၢ်လီၤဆဲးလီၤ. ဖဲ ခ.န ၆ ဒီး ခ.န ၁၀ အဘၢၣ်စၢၤန့ၣ် ပှၤမဲၣ်စိၣ်ရၢးထံးဖိတဖၣ် ကွဲးကူဝဲလံာ်စီဆှံလၢ ဧ့ၤဘြံၤကျိာ်တကတြူၢ်လီၤ. ဒီးလံာ်စီဆှံတဘ့ၣ်အံၤ ဘၣ်တၢ်သ့ၣ်ညါအီၤလၢ မဲးစိၣ်ရၢးထံးလံာ်စီဆှံန့ၣ်လီၤ. ဖဲအဝဲသ့ၣ်ကွဲးကူလံာ်စီဆှံအခါ ဒ်သိးတၢ်ကမၣ်သုတအိၣ်တဂ့ၤအဂီၢ် ဂံၢ်ကွၢ်ဝဲတၢ်ကတိၤဒီး လံာ်မဲာ်ဖျၢၣ်တဖၣ်လီၤ. တၢ်ကွဲးအသးတနီၤန့ၣ် အဝဲသ့ၣ်မ့ၢ်ဆိကမိၣ်ဝဲလၢအကမၣ်အိၣ်ဝဲန့ၣ် မၤနီၣ်ဃာ်ဝဲလၢတၢ်ကပၤလီၤ. မဲးစိၣ်ရၢးထံးတဖၣ်န့ၣ် တဆီတလဲဝဲ လံာ်စီဆှံအတၢ်ကွဲးဘၣ်. ပှၤကူၣ်ဘၣ်ကူၣ်သ့ မိၣ်ၡံၣ် ကိၡ့ၣ် ကီးစတ့ ကွဲးဝဲလၢ “အဝဲသ့ၣ် နာ်ဝဲလၢ တၢ်ဆီတလဲ လံာ်စီဆှံအတၢ်ကွဲးတဖၣ်န့ၣ် မ့ၢ်တၢ်မၤကမၣ်တၢ် အဒိၣ်ကတၢၢ်လီၤ.”ခံမံၤတမံၤ, တၢ်ကွဲးကူက့ၤလံာ်စီဆှံလၢပျၢၤတဖၣ် အိၣ်ဝဲအါအါဂီၢ်ဂီၢ်အဃိ ကဲထီၣ်တၢ်မၤစၢၤလၢ ပှၤဃုသ့ၣ်ညါ လံာ်စီဆှံဖိတဖၣ်ကထိၣ်သတြီၤကွၢ်ဝဲအဂီၢ်ဒီး တၢ်ကမၣ်မ့ၢ်အိၣ်တမံၤမံၤန့ၣ် အဝဲသ့ၣ်ထံၣ်ဝဲလီၤ. အဒိ လၢညါန့ၣ် တၢ်ဘူၣ်တၢ်ဘါခိၣ်နၢ်တဖၣ် သိၣ်လိဝဲလၢ ထဲဒၣ် အဝဲသ့ၣ်အလဲးတ့ၣ်လံာ်စီဆှံန့ၣ် မ့ၢ်ဝဲတီဝဲလီၤ. လၢတၢ်န့ၣ်အဃိ အဝဲသ့ၣ် ကွဲးအါထီၣ်ဝဲတၢ်ဂ့ၢ်ဖဲ ၁ယိၤဟၣ် ၅:၇ အပူၤ ဒ်ပဖးဘၣ်လၢမဲာ်ညါအသိးန့ၣ်လီၤ. ဒီးလၢကိၤလၤဝါ ခ့ကၠ့ဘၢၡ့ၣ် အပူၤဒၣ်လဲာ် ပထံၣ်ဘၣ်တၢ်ကမၣ်တခါအံၤလီၤ. ဘၣ်ဆၣ်, ဖဲပှၤဃုထံၣ်န့ၢ်က့ၤ တၢ်ကွဲးကူက့ၤလံာ်စီဆှံလၢပျၢၤ အဂၤတဖၣ်အခါ ပှၤသ့ၣ်ညါဘၣ် တၢ်မနုၤလဲၣ်. ဘရူးမဲးကၣ် ကွဲးဝဲဒ်အံၤလီၤ– “တၢ်ကတိၤဖဲ [၁ယိၤဟၣ် ၅:၇] အပူၤန့ၣ်တအိၣ်လၢ တၢ်ကွဲးကူက့ၤလံာ်စီဆှံလၢပျၢၤတဖၣ် (ဆံရံယါ, ခါဖထံး, အမ့နံယါ, အံၣ်သံၣ်ယိဖံယါ, အၣ်ရး ဒီးဆလၣ်ဘိနံး) ကျိာ်အပူၤဘၣ်. အိၣ်ဒၣ်ထဲ လဲးတ့ၣ်လံာ်စီဆှံအပူၤလီၤ.” လၢတၢ်န့ၣ်အဃိ ပှၤထုးထီၣ်ကွံာ် တၢ်ကွဲးလၢအကမၣ်လၢ ခ့ကၠ့ဘၢၣ်ၡ့ၣ်လၢ ဘၣ်တၢ်ဘှီဂ့ၤထီၣ်က့ၤအီၤ ဒီးလံာ်စီဆှံအဂၤတဖၣ်အပူၤန့ၣ်လီၤ.Chester Beatty P46 ခ.န ၂ ယၤဖှိၣ် ဆှဲစးခိ လံာ်စီဆှံတဘ့ၣ်တၢ်ကွဲးကူက့ၤလံာ်စီဆှံလၢ ပျၢၤတဖၣ်လၢ အအိၣ်ပာ်စၢၤအယံာ်ကတၢၢ်န့ၣ် ပာ်ဖျါထီၣ်ဝဲလၢ လံာ်စီဆှံ အတၢ်ကစီၣ် အိၣ်ဒ်အလီၢ်လီၢ်ဧါ. ပီၣ်လဲၣ်အံသၣ် အလံာ်ထူတဖၣ်လၢ ဘၣ်တၢ်ထံၣ်န့ၢ်က့ၤအီၤဖဲ ၁၉၄၇ န့ၣ်ဘၣ်တၢ်ကွဲးအီၤလၢ ဧ့ၤဘြံၤမဲးစိၣ်ရၢးထံး အမဲာ်ညါအနံၣ်တကထိဘျဲၣ်န့ၣ်လီၤ. ပှၤကူၣ်ဘၣ်ကူၣ်သ့တဖၣ် ထိၣ်သတြီၤကွၢ်ဝဲ တၢ်ကွဲးကူက့ၤ လံာ်စီဆှံခံဘ့ၣ်အံၤလီၤ. ပှၤလၢအဃုသ့ၣ်ညါ ပီၣ်လဲၣ်အံသၣ်အလံာ်ထူအကျါတဂၤ စံးဝဲလၢ “ထဲဒၣ်လံာ်ထူတထူဧိၤန့ၣ် ပာ်ဖျါထီၣ်ဝဲလၢ ယူဒၤအပှၤကွဲးကူလံာ်စီဆှံတဖၣ် ကွဲးကူဝဲ လံာ်စီဆှံလီၤတံၢ်လီၤဆဲး ဒီးလၢတၢ်သးတီအပူၤန့ၣ်လီၤ.”တၢ်ကွဲးကူလံာ်စီဆှံလၢပျၢၤတဖၣ် ဒီးဆှဲစးခိလံာ်စီဆှံလၢ ကြံးကျိာ်တကတြူၢ်လၢ ဘၣ်တၢ်ကွဲးအီၤဖဲ ၂ ယၤဖှိၣ်န့ၣ် ဘၣ်တၢ်ပာ်ဃာ်အီၤလၢ ခၠဲးစတၣ် ဘံၣ်တံၣ်လံာ်ရိဒၢး လၢအိၣ်လၢဝ့ၢ်ဒၣ်ဘလ့ၣ်, ကီၢ်အါရလဲအပူၤန့ၣ်လီၤ. ပှၤကွဲးလံာ်စီဆှံဝံၤအနံၣ် ၁၀၀ အလီၢ်ခံ လံာ်တဖၣ်အံၤ ဘၣ်တၢ်ကွဲးအီၤလီၤ. လံာ်လၢအမ့ၢ် The Anchor Bible Dictionary ပာ်ဖျါဝဲဒ်အံၤလီၤ– “ဆှဲစးခိတဖၣ်အံၤ ပာ်ဖျါထီၣ်ဝဲ တၢ်ဂ့ၢ်တၢ်ကျိၤအသီ ဘၣ်ဃးဒီးလံာ်စီဆှံ ဒီးပသ့ၣ်ညါဘၣ်လၢ တၢ်စံၣ်စိၤတဲစိၤဒီတစိၤအပူၤန့ၣ် လံာ်စီဆှံအံၤ ဘၣ်တၢ်ကွဲးကူအီၤ လီၤတံၢ်လီၤဆဲးလီၤ.”“ပတဲဒူဒူဘူၣ်လၢ လံာ်လၢပျၢၤ လၢဘၣ်တၢ်ကွဲးကူအီၤ လီၤတံၢ်လီၤဆဲး ဒ်သိးဒီး လံာ်စီဆှံန့ၣ် တအိၣ်နီတဘ့ၣ်ဘၣ်”တၢ်ကဲဘျုးကဲဖှိၣ်– ခီဖျိလၢ ပှၤကွဲးကူလံာ်စီဆှံအဘျီအါထဲအံၤညါ ဒီးကွဲးကူဝဲလၢအပူၤကွံာ်ဖးယံာ်အဃိ မၤဂ့ၤထီၣ်ဝဲ လံာ်စီဆှံ အတၢ်ကွဲးအသးတဖၣ်န့ၣ်လီၤ. ဘၣ်ဃးဒီးလံာ်စီဆှံလၢ ကြံးကျိာ်တကတြူၢ်န့ၣ် ဆၢၤ ဖရၢးဒြံး ခဲယိၣ် ကွဲးဝဲဒ်အံၤလီၤ– “လံာ်လၢပျၢၤလၢအလီၤဂာ်ဒီး လံာ်စီဆှံန့ၣ်တအိၣ် နီတဘ့ၣ်ဘၣ်. မ့ၢ်လၢလံာ်စီဆှံန့ၣ် အတၢ်အုၣ်အသးလၢပျၢၤအိၣ်ဝဲအါမးအဃိလီၤ. လၢတၢ်န့ၣ်အဃိ လံာ်စီဆှံအံၤ လၢဝဲပှဲၤဝဲ ဒီးမ့ၢ်ဝဲတီဝဲန့ၣ် ပှၤကူၣ်ဘၣ်ကူၣ်သ့တဖၣ် ဂ့ၢ်လိာ်ဝဲတသ့ဘၣ်.” ဘၣ်ဃးဒီး လံာ်စီဆှံလၢဧ့ၤဘြံၤကျိာ်တကတြူၢ်န့ၣ် ပှၤကူၣ်ဘၣ်ကူၣ်သ့ ဝ့ၢ်လယၣ် ဟ့ၣ်နရံၣ် ကရံ တဲဝဲဒ်အံၤလီၤ– “ပတဲဒူဒူဘူၣ်လၢ လံာ်လၢပျၢၤ လၢဘၣ်တၢ်ကွဲးကူအီၤ လီၤတံၢ်လီၤဆဲး ဒ်သိးဒီး လံာ်စီဆှံန့ၣ် တအိၣ်နီတဘ့ၣ်ဘၣ်.”ဖဲ ၁၉၇၀ န့ၣ်ပှၤဃုသ့ၣ်ညါတၢ်ဖိတဖၣ် ထံၣ်န့ၢ်ဝဲ လံာ်ထူတထူ လၢမ့ၣ်အူအီၣ်ဃာ်အီၤ ဖဲအဲ(န်) ဂဲဒံၤ လၢအအိၣ်ဘူးဒီး ကီၢ်အံၣ်စရ့ အပီၣ်လဲၣ်အံသၣ် အမုၢ်နုာ်တကပၤန့ၣ်လီၤ. လီၤဂာ်လၢ ဖဲ ခ.န ၅၀၀ ဒီး ၅၅၀ အတီၢ်ပူၤန့ၣ် သဝီတဖျၢၣ်အံၤ ဘၣ်တၢ်မၤဟးဂီၤအီၤအဃိ မ့ၣ်အူအီၣ် လံာ်ထူအံၤလီၤ. ပှၤထံၣ်န့ၢ်ဝဲ လံာ်ထူအံၤ ဖဲပှၤခူၣ်ထီၣ်ဝဲ ဘူၣ်ဘျီၣ်အခါလီၤ. ဒီးမ့ၢ်လၢ မ့ၣ်အူအီၣ်ဃာ်အီၤအဃိ ပှၤအိးထီၣ်အီၤမးတသ့ဘၣ်. ဘၣ်ဆၣ်ပှၤ “အိးထီၣ်ကွၢ်” အီၤလၢ 3-D စဲးဖီကဟၣ် အကျိၤအကျဲန့ၢ်ဝဲအဃိ မ့ၢ်တၢ်လၢ အလီၤသးခုဒိၣ်မးလီၤ. ဒီးခီဖျိလၢ ဒံၤကၠံၤတၢၤ အဲမ့ၣ်ကၠံ စီၣ်ဝဲ (digital imaging software) အဃိ ပှၤအိးထီၣ်ကွၢ် လံာ်ထူအံၤသ့ဝဲလီၤ.လၢလံာ်ထူအံၤအပူၤန့ၣ် ပှၤထံၣ်ဘၣ် တၢ်မနုၤတဖၣ်လဲၣ်. ပှၤထံၣ်ဘၣ် လံာ်စီဆှံ အတၢ်ကတိၤတဖၣ်လီၤ. ပှၤထံၣ်ဘၣ် လံာ်စီဆှံအဆၢဖိတနီၤလၢ အအိၣ်ဖဲ ၃မိၤၡ့ အခီၣ်ထံးန့ၣ်လီၤ. လံာ်စီဆှံအဆၢဖိတဖၣ်အံၤ ပၣ်ဃုာ်ဒီး ကစၢ်ယွၤအမံၤလၢ ဧ့ၤဘြံၤကျိာ် လၢအမ့ၢ် တထြၢ်ကြၢ်မတၣ်လီၤ. ဒီးအဝဲသ့ၣ် တဲဝဲလၢ ဘၣ်သ့ၣ်သ့ၣ် လံာ်ထူအံၤ ကဘၣ်တၢ်ကွဲးအီၤဖဲ ခ.န ၅၀ ဒီး ခ.န ၄၀၀ အဘၢၣ်စၢၤန့ၣ်လီၤ. ဧ့ၤဘြံၤလံာ်စီဆှံအထူ လၢပှၤဃုထံၣ်န့ၢ်အီၤတဖၣ်အကျါ ခူၤရီ လံာ်လၢဘၣ်တၢ်ကွဲးအီၤလၢစု (Qumran manuscripts) မ့ၢ်ဝံၤန့ၣ် လံာ်ထူအံၤ မ့ၢ်လံာ်ထူလၢ အနံၣ်ယံာ်ကတၢၢ်လီၤ. လၢလံာ်တၢ်ကစီၣ်အပူၤ ကၠ့လ် စိဟၤ ကွဲးဝဲလၢ “တချုးလၢ ပှၤထံၣ်န့ၢ် အဲ(န်) ဂဲဒံၤ အလံာ်ထူဒံးဘၣ်န့ၣ် ပီၣ်လဲၣ်အံသၣ် အလံာ်ထူလၢ အသးပှၢ်ကတၢၢ် (ဘၣ်တၢ်ကွဲးအီၤဖဲ ချ.ခ.န ၁၀၀ ဃၣ်ဃၣ်) ဒီးအလဲးပိး ခိၣ်ဒဲး (Aleppo Codex) လံာ်ကွဲးကူ (ဘၣ်တၢ်ကွဲးအီၤဖဲ ခ.န ၉၃၀ ဃၣ်ဃၣ်) န့ၣ်ပှၤကွဲးအီၤ အဘၢၣ်စၢၤ ယံာ်ဝဲအနံၣ်တကထိဃၣ်ဃၣ်ညါလီၤ.” လံာ်ထူအံၤ ပာ်ဖျါထီၣ်ဝဲလၢ ပှၤမဲးစိၣ်ရၢးထံးဖိတဖၣ် အလံာ်ကွဲးကူလၢအမ့ၢ် ထိရၤန့ၣ် “ဘၣ်တၢ်ကွဲးကူအီၤ လီၤတံၢ်လီၤဆဲး ဒီးလၢအနံၣ်လၢ အကထိအတီၢ်ပူၤ တၢ်ဆီတလဲတအိၣ်ဘၣ်.”တၢ်လၢကမၤဟးဂီၤအီၤ– ပှၤကွဲးလံာ်စီဆှံဒီး ပှၤကွဲးကူလံာ်စီဆှံတဖၣ် ကွဲးဝဲလံာ်စီဆှံလၢ ဆှဲစးခိ ဒီးလံာ်တၢ်ဖံး (Papyrus and parchment) အပူၤလီၤ.* (၂ တံၤမသ့း ၄:၁၃) ယွၤအကလုၢ်ကထါလၢ ဘၣ်တၢ်ကွဲးအီၤလၢ တၢ်သ့ၣ်တဖၣ်အံၤအလိၤန့ၣ် ဟးဂီၤဝဲကသ့ လၢကျဲဒ်လဲၣ်.ဆှဲစးခိ (Papyrus) န့ၣ်အညာ်ညီ, အလွဲၢ်လီၤညီဒီး ဟးဂီၤညီဝဲလီၤ. ပှၤလၢအဃုသ့ၣ်ညါ ကီၢ်အဲၤကူပတူးအဂ့ၢ် လၢအမ့ၢ် ရံးခၠၣ် ဖးခ့ၣ်စၢၣ် ဒီးစတံၣ်ဖၢၣ် ခွဲးရခံး စံးဝဲလၢ “ဆှဲစးခိ အကဘျံးသ့ၣ်တဖၣ်အံၤန့ၣ် ဟးဂီၤညီဝဲဒီး မ့ၢ်ဟးဂီၤန့ၣ် အိၣ်တ့ၢ်ဒၣ်ထဲအယဲၤဖိတဖၣ် ဒီးအကမူၣ်လီၤ. နမ့ၢ်ခူၣ်လီၤဘၢအီၤ ဒီးမ့ၢ်ဘၣ်စီၣ်လၢထံန့ၣ် ကထီၣ်ဘှဲၣ်ဒီး ကအုၣ်ကကျၣ်ဝဲလီၤ. ထဲန့ၣ်တကးဒံးဘၣ် ယုၢ်ဒီးတၢ်ဖိဃၢ်ဒ်သိးဒီး ပအူးတဖၣ်အီၣ်အီၤသ့ဝဲစ့ၢ်ကီးလီၤ.” ဆှဲစးခိတနီၤန့ၣ် ဖဲပှၤဃုထံၣ်က့ၤဝဲအခါ ခီဖျိလၢမုၢ်တၢ်ကပီၤ ဒီးတၢ်ကိၢ်သဝံအါတလၢအဃိ ဟးဂီၤဝဲချ့မးလီၤ.လံာ်တၢ်ဖံးန့ၣ် ကျၢၤဒိၣ်န့ၢ်ဒံးဆှဲစးခိ ဘၣ်ဆၣ် ပှၤမ့ၢ်တကတဲာ်ကတီၤအီၤဂ့ၤဂ့ၤ, တၢ်မ့ၢ်ကိၢ်တလၢ မ့တမ့ၢ် တၢ်ကပီၤမ့ၢ်ဘၣ်အီၤအါအါန့ၣ် ဟးဂီၤသ့ဝဲလီၤ.* တကးဒံးဘၣ် တၢ်ဖိဃၢ်အ့ၣ်ဟးဂီၤအီၤသ့လီၤ. လၢတၢ်န့ၣ်အဃိလံာ်လၢအမ့ၢ် Everyday Writing in the Graeco-Roman East တဲဝဲဒ်အံၤ “တၢ်မၤနီၣ်မၤဃါလၢပျၢၤတဖၣ်အံၤ တဟးဂီၤကွံာ်ခဲလၢာ်ဘၣ်အဃိ မ့ၢ်တၢ်လၢအလီၤကမၢကမၣ်လီၤ.” လံာ်စီဆှံလၢ တၢ်ကွဲးကူအီၤလၢပျၢၤတဖၣ်အံၤ မ့ၢ်လီၤအုၣ်လီၤကျၣ်န့ၣ် တၢ်ကစီၣ်အိၣ်လၢအပူၤတဖၣ် ကလီၤမၢ်ကွံာ်ဝဲစ့ၢ်ကီးလီၤ.လံာ်စီဆှံအိၣ်တုၤလၢ ပစိၤခဲအံၤလၢကျဲဒ်လဲၣ်– ပှၤယူဒၤဖိအတၢ်သိၣ်တၢ်သီအိၣ်ဝဲလၢ ကယဲၢ်စီၤပၤတဂၤလၢ်လၢ်န့ၣ် ကဘၣ်ကွဲးကူဝဲ “တၢ်သိၣ်တၢ်သီ” လၢအမ့ၢ် လံာ်အဆိကတၢၢ်ယဲၢ်ဘ့ၣ်လၢ လံာ်စီဆှံအပူၤလီၤ. (၅ မိၤၡ့ ၁၇:၁၈) လၢတၢယၤဖှိၣ်အစိၤန့ၣ် တၢ်ကွဲးကူက့ၤ လံာ်စီဆှံလၢပျၢၤ (manuscripts) အိၣ်ဝဲအါမးလီၤ. တၢ်ကွဲးတဖၣ်အံၤ ပှၤဃုထံၣ်န့ၢ်အီၤသ့လၢ ဘူၣ်ဘျီၣ်တဖၣ်လၢ ကီၢ်အံၣ်စရ့လးအပူၤ ပၢၢ်တုၤလၢ ကီၢ်မဲာ်စံၤဒိနံယါ အပူၤစ့ၢ်ကီးလီၤ. (လူၤကၣ် ၄:၁၆, ၁၇; မၤတၢ် ၁၇:၁၁) လံာ်စီဆှံလၢပျၢၤလၢ ဘၣ်တၢ်ကွဲးကူအီၤလၢစု တနီၤန့ၣ် အိၣ်တုၤလၢစိၤခဲအံၤလၢကျဲဒ်လဲၣ်.တၢ်ကွဲးကူက့ၤလံာ်စီဆှံလၢပျၢၤလၢ ဘၣ်တၢ်သ့ၣ်ညါအီၤ လၢအမ့ၢ်ပီၣ်လဲၣ်အံသၣ်အလံာ်ထူတဖၣ်န့ၣ် အိၣ်ဝဲအနံၣ်လၢအကထိဘျဲၣ်လံန့ၣ်လီၤ. ဒီးလံာ်အံၤဘၣ်တၢ်ထံၣ်န့ၢ်အီၤလၢ သပၢၤဟီၣ်ခိၣ်အပူၤ လၢအအိၣ်လၢလ့ကအိပူၤ ဖဲတၢ်ကိၢ်အလီၢ်န့ၣ်လီၤဖံၣ်လံး ခီဖီၣ် (Philip W. Comfort) လၢအမ့ၢ်ပှၤကူၣ်ဘၣ်ကူၣ်သ့တဂၤ လၢအဃုသ့ၣ်ညါလံာ်စီဆှံန့ၣ်စံးဝဲလၢ “ပှၤယူဒၤဖိတဖၣ် ပာ်လီၤဝဲလံာ်ထူတဖၣ်လၢ သပၢၤဟီၣ်ခိၣ်အပူၤ မ့တမ့ၢ် ဖီကိအပူၤ ဒ်သိးလံာ်ထူအံၤသုတဟးဂီၤတဂ့ၤအဂီၢ်လီၤ.” ခရံာ်ဖိတဖၣ် မၤထွဲဝဲလုၢ်လၢ်အဝဲန့ၣ်စ့ၢ်ကီးလီၤ. လၢတၢ်န့ၣ်အဃိ လံာ်စီဆှံလၢဘၣ်တၢ်ကွဲးကူအီၤလၢစုတဖၣ်န့ၣ် ပှၤထံၣ်န့ၢ်ဝဲ လၢဘံၣ်ဒိၢ်ပူၤ, လ့ကအိပူၤ ဒီးတၢ်လီၢ်လၢအဃ့ထီန့ၣ်လီၤ.တၢ်ကဲဘျုးကဲဖှိၣ်– တၢ်ကွဲးကူ လံာ်စီဆှံလၢပျၢၤတဖၣ်န့ၣ် အိၣ်လၢအကထိလီၤ. ဒီးတနီၤနီၤန့ၣ် အိၣ်ဝဲအနံၣ်၂,၀၀၀ ဘျဲၣ်လံ ဘၣ်ဆၣ်တဟးဂီၤဒံးဘၣ်. လံာ်လၢပှၤကွဲးကူအီၤအါထဲအံၤဒီး အိၣ်ဂၢၢ်ဆိးကျၢၤယံာ်ထဲအံၤန့ၣ် တအိၣ်နီတဘ့ၣ်ဘၣ်.မ့ၢ်နဖးဧ့ၤဘြံၤကျိာ်ဘၣ်ဧါ. ပှၤအါတက့ၢ်န့ၣ် ဖးဝဲတဘၣ်ဘၣ်. ဘၣ်သ့ၣ်သ့ၣ် နတထံၣ်ဘၣ်လံာ်စီဆှံလၢ ဧ့ၤဘြံၤအကျိာ်နီတဘျီဘၣ်. ဘၣ်ဆၣ် ဒ်သိးနကပာ်လုၢ်ပာ်ပှ့ၤ လံာ်စီဆှံအဂီၢ် ပကမၤလိအါထီၣ် အလဲယၢးစ် ဟါထၢၤအဂ့ၢ်ဒီး ဧ့ၤဘြံၤလံာ်စီဆှံခံဘ့ၣ်လၢ အဝဲထုးထီၣ်ဝဲန့ၣ်လီၤ.အလဲယၢးစ် ဟါထၢၤ အိၣ်ဖျဲၣ်ထီၣ်ဝဲဖဲ ၁၅၅၃ နံၣ်လၢဝ့ၢ်ဖိ ကိရလဲၤစ်, လၢအအိၣ်ဝဲလၢ ကီၢ်ကၠၢမနံၣ်အပူၤလီၤ. ဟါထၢၤမၤလိ ပှၤမုၢ်ထီၣ်ဖိတဖၣ်အကျိာ်လၢ လူသရဲၤအဖၠၣ်စိမိၤလၢ ဝ့ၢ်ကၠဲနၤလီၤ. ဖဲအသးနံၣ်ပှဲၤထီၣ် ၂၄ နံၣ်အခါ ဟါထၢၤကဲထီၣ်ဝဲဖၠၣ်စိမိၤသရၣ်လၢ အသိၣ်လိဧ့ၤဘြံၤကျိာ် လၢဝ့ၢ်လဲးဖ်စံၤလီၤ. လၢခံန့ၣ် အဝဲဒုးအိၣ်ထီၣ်ကၠိတဖျၢၣ်လၢ ဝ့ၢ်နိရၢၤဘၢၤအပူၤလီၤ. ဖဲန့ၣ်န့ၣ် ပှၤကၠိဖိတဖၣ် မၤလိသ့အသးလၢ ဧ့ၤဘြံၤကျိာ်, ကြံးကျိာ်, လဲးတ့ၣ်ကျိာ် ဒီးကၠၢမနံၣ်ကျိာ်လၢ လွံၢ်နံၣ်အတီၢ်ပူၤသ့ဝဲလီၤ. ဖဲန့ၣ်အဆၢကတီၢ် မ့မ့ၢ်လၢကၠိဒီး ဖၠၣ်စိမိၤအဂၤတဖၣ်န့ၣ် ပှၤမၤဝဲဒ်န့ၣ်တသ့ဘၣ်.ဟါထၢၤအလံာ်စီဆှံလၢ ဧ့ၤဘြံၤကျိာ်လၢ ၁၅၈၇ နံၣ်ဖဲ ၁၅၈၇ နံၣ်န့ၣ် ဟါထၢၤ ထုးထီၣ်ဝဲလံာ်စီဆှံ “တၢ်အၢၣ်လီၤအီလီၤအလီၢ်လံၤတကတြူၢ်” လၢဧ့ၤဘြံၤကျိာ်လီၤ. လံာ်တဘ့ၣ်အံၤ ပှၤကိးအီၤလၢ Derekh ha-Kodesh လီၤ. မံၤအံၤဘၣ်တၢ်ဟံးန့ၢ်အီၤလၢ ယၡါယၤ ၃၅:၈ ဒီးအခီပညီမ့ၢ်ဝဲ “ကျဲစီဆှံ” လီၤ. ခီဖျိလၢ လံာ်အံၤ အိၣ်ဒီးလံာ်မဲာ်ဖျၢၣ်တဖၣ်လၢအဃံလၤအဃိ ပှၤတဂၤတဲဝဲလၢ “ကယဲၢ်တၢ်လၢအဘၣ်ဃးဒီး လံာ်စီဆှံတဘ့ၣ်အံၤ ဃံလၤဝဲဒိၣ်မးလီၤ.” တကးဒံးဘၣ် ဒ်သိးပှၤကၠိဖိတဖၣ် မၤလိဧ့ၤဘြံၤကျိာ်ကသ့အဂီၢ် လံာ်စီဆှံတဘ့ၣ်အံၤ ကဲဘျုးဒိၣ်မးလီၤ.ဘၣ်မနုၤအဃိ ဟါထၢၤအလံာ်စီဆှံတဘ့ၣ်အံၤ ကဲထီၣ်တၢ်မၤစၢၤလဲၣ်. အဒိ ပှၤလၢအဖးလံာ်စီဆှံလၢ ဧ့ၤဘြံၤအကျိာ်န့ၣ် တၢ်ကီတၢ်ခဲအိၣ်ဝဲခံမံၤလီၤ. တၢတမံၤန့ၣ် ဧ့ၤဘြံၤအလံာ်မဲာ်ဖျၢၣ်န့ၣ် လီၤဆီဒိၣ်မးလီၤ. ခံမံၤတမံၤန့ၣ် လၢဧ့ၤဘြံၤအကျိာ် ပှၤကွဲးအါထီၣ် တၢ်ကတိၤအဖျၢၣ်လၢ တၢ်ကတိၤအဂံၢ်ခိၣ်သ့ၣ်အမဲာ်ညါ မ့တမ့ၢ် အလီၢ်ခံအဃိ တၢ်ကတိၤအဂံၢ်ခိၣ်သ့ၣ် မ့ၢ်အအိၣ်ဒ်လဲၣ်ဒ်လဲၣ်န့ၣ် ပှၤတယာ်အီၤကီဝဲလီၤ. အဒိ ဧ့ၤဘြံၤအတၢ်ကတိၤလၢအမ့ၢ် נפשׁ (ဘၣ်တၢ်ဖးသီၣ်အီၤလၢ ne’phesh) န့ၣ်အခီပညီမ့ၢ်ဝဲ “သး” လီၤ. ဖဲ ယဃ့းစက့လး ၁၈:၄ န့ၣ် လၢတၢ်ကတိၤတဖျၢၣ်အံၤအမဲာ်ညါ အိၣ်ဝဲဒီး ה (ha) အဃိ ကဲထီၣ်က့ၤ הנפשׁ (han ne’phesh) လီၤ. ပှၤလၢအတသ့ ဧ့ၤဘြံၤအကျိာ်ဂ့ၤဂ့ၤန့ၣ် အဝဲသ့ၣ်ဆိကမိၣ်ဝဲလၢ တၢ်ကတိၤခံဖျၢၣ်အံၤ လီၤဆီလိာ်အသးဒိၣ်မးလီၤ. လၢတၢ်န့ၣ်အဃိ ဟါထၢၤအလံာ်စီဆှံအံၤ ကဲထီၣ်တၢ်မၤစၢၤလၢ အဝဲသ့ၣ်အဂီၢ်လီၤ.ဒ်သိးဟါထၢၤကမၤစၢၤဝဲ အပှၤကၠိဖိတဖၣ်အဂီၢ် အဝဲကွဲးဝဲလံာ်မဲာ်ဖျၢၣ်တနီၤန့ၣ် အိၣ်ဒီးအလွဲၢ် ဒီးအဂၤတနီၤန့ၣ်အလွဲၢ်တအိၣ်ဘၣ်. တၢ်ကတိၤအဂံၢ်ခိၣ်သ့ၣ်န့ၣ် အိၣ်ဒိးအလွဲၢ် မ့မ့ၢ်လံာ်မဲာ်ဖျၢၣ်လၢ တၢ်ကတိၤအဂံၢ်ခိၣ်သ့ၣ်အမဲာ်ညါ မ့တမ့ၢ် လၢအလီၢ်ခံန့ၣ် အလွဲၢ်တအိၣ်ဘၣ်. ခီဖျိလၢ ဟါထၢၤမၤဝဲဒ်အံၤအဃိ ပှၤကၠိဖိသ့ၣ်တဖၣ် သ့ၣ်ညါဝဲတၢ်ကတိၤအဂံၢ်ခိၣ်သ့ၣ် ဒီးနၢ်ပၢၢ်အါထီၣ်ဝဲဧ့ၤဘြံၤအကျိာ်လီၤ. The New World Translation of the Holy Scriptures—With References န့ၣ် ကွဲးလီၤဝဲတၢ်ဂ့ၢ်အဘျဲၣ်တဖၣ် ဒ်အံၤစ့ၢ်ကီးလီၤ.* ဖဲန့ၣ်နကထံၣ်ဘၣ်လၢ တၢ်ကတိၤအဂံၢ်ခိၣ်သ့ၣ်န့ၣ် ပှၤမၤသူအီၤ မ့မ့ၢ်လံာ်မဲာ်ဖျၢၣ်လၢအမဲာ်ညါ ဒီးအလီၢ်ခံန့ၣ် တၢ်တမၤသူအီၤဘၣ်. တၢ်ဂီၤလၢထးအံၤ ပာ်ဖျါထီၣ်ဝဲ ယဃ့းစက့လး ၁၈:၄ လၢဟါထၢၤ ဧ့ၤဘြံၤအလံာ်စီဆှံပူၤဒီး တၢ်ဂ့ၢ်အဘျဲၣ်လၢ Reference Bible အပူၤစ့ၢ်ကီးလီၤ.ဟါထၢၤထုးထီၣ်ဝဲ တၢ်အၢၣ်လီၤအီလီၤအသီတကတြူၢ်လၢ အပာ်ဖျါထီၣ် လံာ်စီဆှံအဆၢလၢကျိာ် ၁၂ ကျိာ်လီၤ. လံာ်စီဆှံတဘ့ၣ်အံၤ ဘၣ်တၢ်စဲကျံးထုးထီၣ်အီၤလၢ နိရၢၤဘၢၤလၢ ၁၅၉၉ နံၣ်ဒီးညီနုၢ်ပှၤကိးအီၤလၢ နိရၢၤဘၢၤ ဖီလံၤကျိး (Nuremberg Polyglot) လီၤ. ဟါထၢၤအဲၣ်ဒိးဝဲလၢဧ့ၤဘြံၤအကျိာ် ကပၣ်ဃုာ်လၢ တၢ်အၢၣ်လီၤအီလီၤအသီတကတြူၢ်အံၤ အပူၤစ့ၢ်ကီးလီၤ. ဘၣ်ဆၣ် အဝဲတဲဝဲလၢ ဒ်သိးကမၤန့ၢ်တၢ်အၢၣ်လီၤအီလီၤ အသီတကတြူၢ်အံၤလၢ ဧ့ၤဘြံၤကျိာ်အဂီၢ် “ပှၤသးမ့ၢ်အိၣ်ဟ့ၣ်လီၤစ့အါအါ” သနာ်က့ ဃုဝဲတဘၣ်ဘၣ်.* လၢတၢ်န့ၣ်အဃိ အဝဲဆၢတဲာ်လီၤအသးလၢ အကကွဲးကျိာ်ထံဝဲ တၢ်အၢၣ်လီၤအီလီၤအသီတကတြူၢ် လၢအနီၢ်ကစၢ်လီၤ. ဒ်သိးကမၤဒ်န့ၣ်အဂီၢ် အဝဲပာ်တ့ၢ်ကွံာ် အတၢ်မၤအဂၤခဲလၢာ် ဒီးကွဲးကျိာ်ထံဝဲလၢ တနံၣ်အတီၢ်ပူၤလီၤ.ဟါထၢၤ ကွဲးကျိာ်ထံဝဲ တၢ်အၢၣ်လီၤအီလီၤ အသီတကတြူၢ်လၢ ဧ့ၤဘြံၤကျိာ်န့ၣ် အကံၢ်အစီဂ့ၤဝဲထဲလဲၣ်. ဖဲ ၁၈၉၁ နံၣ်န့ၣ် ဖြး ဒၢၤလ့ၣ်ခၠး လၢအမ့ၢ်ပှၤကွဲးလံာ်လၢ အဃုသ့ၣ်ညါဧ့ၤဘြံၤကျိာ်န့ၣ် တဲဝဲလၢ– ‘ဟါထၢၤအလံာ်စီဆှံန့ၣ် ပာ်ဖျါထီၣ်ဝဲလၢ အဝဲနၢ်ပၢၢ်ဧ့ၤဘြံၤကျိာ်ဂ့ၤဂ့ၤ ... ဒီးတဘျီဝံၤတဘျီန့ၣ် အဝဲဃုထၢတၢ်ကတိၤလၢ အလီၤတံၢ်လီၤဆဲးန့ၣ်လီၤ.’ဟါထၢၤအလံာ်စီဆှံန့ၣ် ပှၤတပှ့ၤဝဲအါအါဘၣ်အဃိ အဝဲတန့ၢ်ဘၣ်စ့အါအါဘၣ်. ဘၣ်ဆၣ် အတၢ်မၤန့ၣ် အရ့ဒိၣ်ဒီးကဲဘျုးဝဲတုၤလၢ မုၢ်မဆါတနံၤအံၤလီၤ. အဒိ အဝဲကွဲးကျိာ်ထံ တၢ်အၢၣ်လီၤအီလီၤအသီတကတြူၢ်လၢ ဧ့ၤဘြံၤအကျိာ်န့ၣ် ဝ့လံၤယၢၤ ရီဘၢၤစၢၤဆီတလဲက့ၤဝဲဒီး စဲကျံးထုးထီၣ်ဝဲလၢ ၁၆၆၁ နံၣ်န့ၣ်လီၤ. ဒီးရံခၠၢၣ် ခါဒ့ၤန့ၣ် မၤဂ့ၤထီၣ်က့ၤဝဲဒီး စဲကျံးထုးထီၣ်ဝဲဖဲ ၁၇၉၈ နံၣ်န့ၣ်လီၤ. ဖဲဟါထၢၤ ကွဲးကျိာ်ထံတၢ်အဆၢကတီၢ် တဘျီတခီၣ်အဝဲမ့ၢ်ထံၣ်ဘၣ်ဝဲ မံၤလၤသၣ်ကပီၤလၢ Kyʹri·os (ကစၢ်) ဒီး The·osʹ (ယွၤ) လၢကြံးကျိာ်န့ၣ်အဝဲကွဲးကျိာ်ထံက့ၤဝဲလၢ “ယဟိဝၤ” (יהוה, JHVH) လီၤဆီဒၣ်တၢ် ဖဲပှၤယၢၤထီၣ်လံာ်စီဆှံအဆၢလၢ တၢ်အၢၣ်လီၤအီလီၤအလီၢ်လံၤတကတြူၢ် မ့တမ့ၢ် ဖဲအဝဲဆိကမိၣ်လၢလံာ်စီဆှံအဆၢန့ၣ် တဲဘၣ်ဃးဒီး ယဟိဝၤယွၤန့ၣ်လီၤ. ပှၤအါဂၤလၢအကွဲးကျိာ်ထံ တၢ်အၢၣ်လီၤအီလီၤအသီ တကတြူၢ်န့ၣ် အဝဲသ့ၣ်တသူ ကစၢ်ယွၤအမံၤဘၣ်. ဘၣ်ဆၣ် ဟါထၢၤအလံာ်စီဆှံန့ၣ် သူဝဲယွၤအမံၤအဃိ ကဲထီၣ်တၢ်အုၣ်အသးလၢ ကစၢ်ယွၤအမံၤကဘၣ်အိၣ်လၢ တၢ်အၢၣ်လီၤအီလီၤအသီ တကတြူၢ်အပူၤစ့ၢ်ကီးလီၤ.လၢခံန့ၣ် ဖဲနထံၣ်ဘၣ်ကစၢ်ယွၤအမံၤ ယဟိဝၤလၢတၢ်အၢၣ်လီၤအီလီၤအသီ တကတြူၢ်အပူၤ မ့တမ့ၢ် ကွၢ်တၢ်ဂ့ၢ်အဘျဲၣ်လၢ Reference Bible အပူၤန့ၣ် နကသ့ၣ်နီၣ်ထီၣ်ဘၣ် အလဲယၢးစ် ဟါထၢၤ ဒီးအလံာ်စီဆှံ လၢအထုးထီၣ်ဝဲတဖၣ်န့ၣ်လီၤ.မ့ၢ်နဖးဧ့ၤဘြံၤကျိာ်ဘၣ်ဧါ. ပှၤအါတက့ၢ်န့ၣ် ဖးဝဲတဘၣ်ဘၣ်. ဘၣ်သ့ၣ်သ့ၣ် နတထံၣ်ဘၣ်လံာ်စီဆှံလၢ ဧ့ၤဘြံၤအကျိာ်နီတဘျီဘၣ်. ဘၣ်ဆၣ် ဒ်သိးနကပာ်လုၢ်ပာ်ပှ့ၤ လံာ်စီဆှံအဂီၢ် ပကမၤလိအါထီၣ် အလဲယၢးစ် ဟါထၢၤအဂ့ၢ်ဒီး ဧ့ၤဘြံၤလံာ်စီဆှံခံဘ့ၣ်လၢ အဝဲထုးထီၣ်ဝဲန့ၣ်လီၤ.အလဲယၢးစ် ဟါထၢၤ အိၣ်ဖျဲၣ်ထီၣ်ဝဲဖဲ ၁၅၅၃ နံၣ်လၢဝ့ၢ်ဖိ ကိရလဲၤစ်, လၢအအိၣ်ဝဲလၢ ကီၢ်ကၠၢမနံၣ်အပူၤလီၤ. ဟါထၢၤမၤလိ ပှၤမုၢ်ထီၣ်ဖိတဖၣ်အကျိာ်လၢ လူသရဲၤအဖၠၣ်စိမိၤလၢ ဝ့ၢ်ကၠဲနၤလီၤ. ဖဲအသးနံၣ်ပှဲၤထီၣ် ၂၄ နံၣ်အခါ ဟါထၢၤကဲထီၣ်ဝဲဖၠၣ်စိမိၤသရၣ်လၢ အသိၣ်လိဧ့ၤဘြံၤကျိာ် လၢဝ့ၢ်လဲးဖ်စံၤလီၤ. လၢခံန့ၣ် အဝဲဒုးအိၣ်ထီၣ်ကၠိတဖျၢၣ်လၢ ဝ့ၢ်နိရၢၤဘၢၤအပူၤလီၤ. ဖဲန့ၣ်န့ၣ် ပှၤကၠိဖိတဖၣ် မၤလိသ့အသးလၢ ဧ့ၤဘြံၤကျိာ်, ကြံးကျိာ်, လဲးတ့ၣ်ကျိာ် ဒီးကၠၢမနံၣ်ကျိာ်လၢ လွံၢ်နံၣ်အတီၢ်ပူၤသ့ဝဲလီၤ. ဖဲန့ၣ်အဆၢကတီၢ် မ့မ့ၢ်လၢကၠိဒီး ဖၠၣ်စိမိၤအဂၤတဖၣ်န့ၣ် ပှၤမၤဝဲဒ်န့ၣ်တသ့ဘၣ်.ဟါထၢၤအလံာ်စီဆှံလၢ ဧ့ၤဘြံၤကျိာ်လၢ ၁၅၈၇ နံၣ်ဖဲ ၁၅၈၇ နံၣ်န့ၣ် ဟါထၢၤ ထုးထီၣ်ဝဲလံာ်စီဆှံ “တၢ်အၢၣ်လီၤအီလီၤအလီၢ်လံၤတကတြူၢ်” လၢဧ့ၤဘြံၤကျိာ်လီၤ. လံာ်တဘ့ၣ်အံၤ ပှၤကိးအီၤလၢ Derekh ha-Kodesh လီၤ. မံၤအံၤဘၣ်တၢ်ဟံးန့ၢ်အီၤလၢ ယၡါယၤ ၃၅:၈ ဒီးအခီပညီမ့ၢ်ဝဲ “ကျဲစီဆှံ” လီၤ. ခီဖျိလၢ လံာ်အံၤ အိၣ်ဒီးလံာ်မဲာ်ဖျၢၣ်တဖၣ်လၢအဃံလၤအဃိ ပှၤတဂၤတဲဝဲလၢ “ကယဲၢ်တၢ်လၢအဘၣ်ဃးဒီး လံာ်စီဆှံတဘ့ၣ်အံၤ ဃံလၤဝဲဒိၣ်မးလီၤ.” တကးဒံးဘၣ် ဒ်သိးပှၤကၠိဖိတဖၣ် မၤလိဧ့ၤဘြံၤကျိာ်ကသ့အဂီၢ် လံာ်စီဆှံတဘ့ၣ်အံၤ ကဲဘျုးဒိၣ်မးလီၤ.ဘၣ်မနုၤအဃိ ဟါထၢၤအလံာ်စီဆှံတဘ့ၣ်အံၤ ကဲထီၣ်တၢ်မၤစၢၤလဲၣ်. အဒိ ပှၤလၢအဖးလံာ်စီဆှံလၢ ဧ့ၤဘြံၤအကျိာ်န့ၣ် တၢ်ကီတၢ်ခဲအိၣ်ဝဲခံမံၤလီၤ. တၢတမံၤန့ၣ် ဧ့ၤဘြံၤအလံာ်မဲာ်ဖျၢၣ်န့ၣ် လီၤဆီဒိၣ်မးလီၤ. ခံမံၤတမံၤန့ၣ် လၢဧ့ၤဘြံၤအကျိာ် ပှၤကွဲးအါထီၣ် တၢ်ကတိၤအဖျၢၣ်လၢ တၢ်ကတိၤအဂံၢ်ခိၣ်သ့ၣ်အမဲာ်ညါ မ့တမ့ၢ် အလီၢ်ခံအဃိ တၢ်ကတိၤအဂံၢ်ခိၣ်သ့ၣ် မ့ၢ်အအိၣ်ဒ်လဲၣ်ဒ်လဲၣ်န့ၣ် ပှၤတယာ်အီၤကီဝဲလီၤ. အဒိ ဧ့ၤဘြံၤအတၢ်ကတိၤလၢအမ့ၢ် נפשׁ (ဘၣ်တၢ်ဖးသီၣ်အီၤလၢ ne’phesh) န့ၣ်အခီပညီမ့ၢ်ဝဲ “သး” လီၤ. ဖဲ ယဃ့းစက့လး ၁၈:၄ န့ၣ် လၢတၢ်ကတိၤတဖျၢၣ်အံၤအမဲာ်ညါ အိၣ်ဝဲဒီး ה (ha) အဃိ ကဲထီၣ်က့ၤ הנפשׁ (han ne’phesh) လီၤ. ပှၤလၢအတသ့ ဧ့ၤဘြံၤအကျိာ်ဂ့ၤဂ့ၤန့ၣ် အဝဲသ့ၣ်ဆိကမိၣ်ဝဲလၢ တၢ်ကတိၤခံဖျၢၣ်အံၤ လီၤဆီလိာ်အသးဒိၣ်မးလီၤ. လၢတၢ်န့ၣ်အဃိ ဟါထၢၤအလံာ်စီဆှံအံၤ ကဲထီၣ်တၢ်မၤစၢၤလၢ အဝဲသ့ၣ်အဂီၢ်လီၤ.ဒ်သိးဟါထၢၤကမၤစၢၤဝဲ အပှၤကၠိဖိတဖၣ်အဂီၢ် အဝဲကွဲးဝဲလံာ်မဲာ်ဖျၢၣ်တနီၤန့ၣ် အိၣ်ဒီးအလွဲၢ် ဒီးအဂၤတနီၤန့ၣ်အလွဲၢ်တအိၣ်ဘၣ်. တၢ်ကတိၤအဂံၢ်ခိၣ်သ့ၣ်န့ၣ် အိၣ်ဒိးအလွဲၢ် မ့မ့ၢ်လံာ်မဲာ်ဖျၢၣ်လၢ တၢ်ကတိၤအဂံၢ်ခိၣ်သ့ၣ်အမဲာ်ညါ မ့တမ့ၢ် လၢအလီၢ်ခံန့ၣ် အလွဲၢ်တအိၣ်ဘၣ်. ခီဖျိလၢ ဟါထၢၤမၤဝဲဒ်အံၤအဃိ ပှၤကၠိဖိသ့ၣ်တဖၣ် သ့ၣ်ညါဝဲတၢ်ကတိၤအဂံၢ်ခိၣ်သ့ၣ် ဒီးနၢ်ပၢၢ်အါထီၣ်ဝဲဧ့ၤဘြံၤအကျိာ်လီၤ. The New World Translation of the Holy Scriptures—With References န့ၣ် ကွဲးလီၤဝဲတၢ်ဂ့ၢ်အဘျဲၣ်တဖၣ် ဒ်အံၤစ့ၢ်ကီးလီၤ.* ဖဲန့ၣ်နကထံၣ်ဘၣ်လၢ တၢ်ကတိၤအဂံၢ်ခိၣ်သ့ၣ်န့ၣ် ပှၤမၤသူအီၤ မ့မ့ၢ်လံာ်မဲာ်ဖျၢၣ်လၢအမဲာ်ညါ ဒီးအလီၢ်ခံန့ၣ် တၢ်တမၤသူအီၤဘၣ်. တၢ်ဂီၤလၢထးအံၤ ပာ်ဖျါထီၣ်ဝဲ ယဃ့းစက့လး ၁၈:၄ လၢဟါထၢၤ ဧ့ၤဘြံၤအလံာ်စီဆှံပူၤဒီး တၢ်ဂ့ၢ်အဘျဲၣ်လၢ Reference Bible အပူၤစ့ၢ်ကီးလီၤ.ဟါထၢၤထုးထီၣ်ဝဲ တၢ်အၢၣ်လီၤအီလီၤအသီတကတြူၢ်လၢ အပာ်ဖျါထီၣ် လံာ်စီဆှံအဆၢလၢကျိာ် ၁၂ ကျိာ်လီၤ. လံာ်စီဆှံတဘ့ၣ်အံၤ ဘၣ်တၢ်စဲကျံးထုးထီၣ်အီၤလၢ နိရၢၤဘၢၤလၢ ၁၅၉၉ နံၣ်ဒီးညီနုၢ်ပှၤကိးအီၤလၢ နိရၢၤဘၢၤ ဖီလံၤကျိး (Nuremberg Polyglot) လီၤ. ဟါထၢၤအဲၣ်ဒိးဝဲလၢဧ့ၤဘြံၤအကျိာ် ကပၣ်ဃုာ်လၢ တၢ်အၢၣ်လီၤအီလီၤအသီတကတြူၢ်အံၤ အပူၤစ့ၢ်ကီးလီၤ. ဘၣ်ဆၣ် အဝဲတဲဝဲလၢ ဒ်သိးကမၤန့ၢ်တၢ်အၢၣ်လီၤအီလီၤ အသီတကတြူၢ်အံၤလၢ ဧ့ၤဘြံၤကျိာ်အဂီၢ် “ပှၤသးမ့ၢ်အိၣ်ဟ့ၣ်လီၤစ့အါအါ” သနာ်က့ ဃုဝဲတဘၣ်ဘၣ်.* လၢတၢ်န့ၣ်အဃိ အဝဲဆၢတဲာ်လီၤအသးလၢ အကကွဲးကျိာ်ထံဝဲ တၢ်အၢၣ်လီၤအီလီၤအသီတကတြူၢ် လၢအနီၢ်ကစၢ်လီၤ. ဒ်သိးကမၤဒ်န့ၣ်အဂီၢ် အဝဲပာ်တ့ၢ်ကွံာ် အတၢ်မၤအဂၤခဲလၢာ် ဒီးကွဲးကျိာ်ထံဝဲလၢ တနံၣ်အတီၢ်ပူၤလီၤ.ဟါထၢၤ ကွဲးကျိာ်ထံဝဲ တၢ်အၢၣ်လီၤအီလီၤ အသီတကတြူၢ်လၢ ဧ့ၤဘြံၤကျိာ်န့ၣ် အကံၢ်အစီဂ့ၤဝဲထဲလဲၣ်. ဖဲ ၁၈၉၁ နံၣ်န့ၣ် ဖြး ဒၢၤလ့ၣ်ခၠး လၢအမ့ၢ်ပှၤကွဲးလံာ်လၢ အဃုသ့ၣ်ညါဧ့ၤဘြံၤကျိာ်န့ၣ် တဲဝဲလၢ– ‘ဟါထၢၤအလံာ်စီဆှံန့ၣ် ပာ်ဖျါထီၣ်ဝဲလၢ အဝဲနၢ်ပၢၢ်ဧ့ၤဘြံၤကျိာ်ဂ့ၤဂ့ၤ ... ဒီးတဘျီဝံၤတဘျီန့ၣ် အဝဲဃုထၢတၢ်ကတိၤလၢ အလီၤတံၢ်လီၤဆဲးန့ၣ်လီၤ.’ဟါထၢၤအလံာ်စီဆှံန့ၣ် ပှၤတပှ့ၤဝဲအါအါဘၣ်အဃိ အဝဲတန့ၢ်ဘၣ်စ့အါအါဘၣ်. ဘၣ်ဆၣ် အတၢ်မၤန့ၣ် အရ့ဒိၣ်ဒီးကဲဘျုးဝဲတုၤလၢ မုၢ်မဆါတနံၤအံၤလီၤ. အဒိ အဝဲကွဲးကျိာ်ထံ တၢ်အၢၣ်လီၤအီလီၤအသီတကတြူၢ်လၢ ဧ့ၤဘြံၤအကျိာ်န့ၣ် ဝ့လံၤယၢၤ ရီဘၢၤစၢၤဆီတလဲက့ၤဝဲဒီး စဲကျံးထုးထီၣ်ဝဲလၢ ၁၆၆၁ နံၣ်န့ၣ်လီၤ. ဒီးရံခၠၢၣ် ခါဒ့ၤန့ၣ် မၤဂ့ၤထီၣ်က့ၤဝဲဒီး စဲကျံးထုးထီၣ်ဝဲဖဲ ၁၇၉၈ နံၣ်န့ၣ်လီၤ. ဖဲဟါထၢၤ ကွဲးကျိာ်ထံတၢ်အဆၢကတီၢ် တဘျီတခီၣ်အဝဲမ့ၢ်ထံၣ်ဘၣ်ဝဲ မံၤလၤသၣ်ကပီၤလၢ Kyʹri·os (ကစၢ်) ဒီး The·osʹ (ယွၤ) လၢကြံးကျိာ်န့ၣ်အဝဲကွဲးကျိာ်ထံက့ၤဝဲလၢ “ယဟိဝၤ” (יהוה, JHVH) လီၤဆီဒၣ်တၢ် ဖဲပှၤယၢၤထီၣ်လံာ်စီဆှံအဆၢလၢ တၢ်အၢၣ်လီၤအီလီၤအလီၢ်လံၤတကတြူၢ် မ့တမ့ၢ် ဖဲအဝဲဆိကမိၣ်လၢလံာ်စီဆှံအဆၢန့ၣ် တဲဘၣ်ဃးဒီး ယဟိဝၤယွၤန့ၣ်လီၤ. ပှၤအါဂၤလၢအကွဲးကျိာ်ထံ တၢ်အၢၣ်လီၤအီလီၤအသီ တကတြူၢ်န့ၣ် အဝဲသ့ၣ်တသူ ကစၢ်ယွၤအမံၤဘၣ်. ဘၣ်ဆၣ် ဟါထၢၤအလံာ်စီဆှံန့ၣ် သူဝဲယွၤအမံၤအဃိ ကဲထီၣ်တၢ်အုၣ်အသးလၢ ကစၢ်ယွၤအမံၤကဘၣ်အိၣ်လၢ တၢ်အၢၣ်လီၤအီလီၤအသီ တကတြူၢ်အပူၤစ့ၢ်ကီးလီၤ.လၢခံန့ၣ် ဖဲနထံၣ်ဘၣ်ကစၢ်ယွၤအမံၤ ယဟိဝၤလၢတၢ်အၢၣ်လီၤအီလီၤအသီ တကတြူၢ်အပူၤ မ့တမ့ၢ် ကွၢ်တၢ်ဂ့ၢ်အဘျဲၣ်လၢ Reference Bible အပူၤန့ၣ် နကသ့ၣ်နီၣ်ထီၣ်ဘၣ် အလဲယၢးစ် ဟါထၢၤ ဒီးအလံာ်စီဆှံ လၢအထုးထီၣ်ဝဲတဖၣ်န့ၣ်လီၤ.လၢအနံၣ်အါမးအတီၢ်ပူၤ ပှၤလၢအဃု လံာ်စီဆှံအတၢ်ကမၣ်တဖၣ် တဲဝဲလၢ စီၤဘ့ၤလၡါစၢ် လၢလံာ်ဒၤနံးယ့လး ပာ်ဖျါထီၣ်ဝဲန့ၣ် တအိၣ်မူတ့ၢ် နီတဘျီဘၣ်. (ဒၤနံးယ့လး ၅:၁) မ့ၢ်လၢပှၤဃုသ့ၣ်ညါတၢ်ဖိတဖၣ် တထံၣ်ဝဲ တၢ်အုၣ်အသးလၢ စီၤဘ့ၤလၡါစၢ် အိၣ်မူတ့ၢ်ဝဲအဃိ ပှၤနာ်ဝဲဒ်န့ၣ်လီၤ. ဘၣ်ဆၣ်ဖဲ ၁၈၅၄ န့ၣ်အဝဲသ့ၣ် တနာ်ဝဲ ဒ်န့ၣ်လၢၤဘၣ်. ဘၣ်မနုၤအဃိလဲၣ်.ဖဲနံၣ်အဝဲန့ၣ်န့ၣ် ကၠီ(န်) ကၠီၣ် ထ့လၢၤ လၢအမ့ၢ် ကီၢ်ဘြံးတၢၣ် အပှၤခၢၣ်စးတဂၤ ထံၣ်န့ၢ်ဝဲ တၢ်ဟးဂူာ်ဟးဂီၤတနီၤလၢ ဝ့ၢ်အူၢ်လၢအမ့ၢ် ဝ့ၢ်လၢပျၢၤန့ၣ်လီၤ. ဆၢကတီၢ်ခဲအံၤ တၢ်လီၢ်အံၤန့ၣ် အိၣ်လၢကီၢ်အံၣ်ရး ကလံၤထံးတခီလီၤ. လၢတၢ်သူၣ်ထီၣ်ဖးဒိၣ်တဖျၢၣ် အိၣ်တ့ၢ်ဝဲအလီၢ်န့ၣ် အဝဲထံၣ်န့ၢ်ဝဲ ဟီၣ်ခိၣ်ကိၢ်လိၣ် (clay cylinders) တဘျုးခါညါလီၤ. ဒီးကပံာ်ဘ့ၣ်ဘၣ် တခါစုာ်စုာ်န့ၣ်ထီဝဲ လွံၢ်လဲးမး (၁၀ စဲးထံၣ်မံထၢၣ်) ဒီးလၢအလိၤန့ၣ် ပှၤစိးပျၤဃာ် လံာ်မဲာ်ဖျၢၣ်လၢ အလီၤဂာ်ဒ်သိးဒီး ပျၢ်ခိၣ်ထိးလီၤ. ဒီးလၢ ဟီၣ်ခိၣ်ကိၢ်လိၣ် တခါအလိၤန့ၣ် ပှၤထံၣ်န့ၢ် တၢ်ထုကဖၣ်လၢ ဘၣ်ဃးဒီး ဘၤဘူၤလိၣ်အစီၤပၤ နဘိၣ်နၤဒဲး ဒီးအဖိခွါလၢ အဒိၣ်ကတၢၢ် စီၤဘ့ၤလၡါစၢ် အသးသမူကထီအဂီၢ်လီၤ. ခီဖျိလၢ တၢ်ဃုထံၣ်န့ၢ်အံၤအဃိ ပှၤလၢအဃုတၢ်ကမၣ်တဖၣ် ဘၣ်တူၢ်လိာ်ဝဲလၢ စီၤဘ့ၤလၡါစၢ် အိၣ်မူတ့ၢ်ဝဲ အနီၢ်ကီၢ်လီၤ.လံာ်စီဆှံ ပာ်ဖျါထီၣ်ဝဲလၢ စီၤဘ့ၤလၡါစၢ်န့ၣ် အိၣ်မူတ့ၢ်ဝဲ တကးဒံးဘၣ် မ့ၢ်စ့ၢ်ကီး စီၤပၤတဂၤလီၤ. အဃိ ပှၤလၢအဃုတၢ်ကမၣ်တဖၣ် အိၣ်ဒီးတၢ်သးဒ့ဒီဒံးလီၤ. အဒိ ဖဲ ၁၈၇၅ နံၣ်အခိၣ်အဃၢၤန့ၣ် ကီၤလၤဝါ အပှၤစဲအ့ၣ်ဖိ ဝ့လံၤယၢၤ(မ်) ထါဘဲၤ(ထ်) ကွဲးဝဲလၢ ပှၤတနီၤတဲဝဲလၢ “စီၤဘ့ၤလၡါစၢ်န့ၣ် ပၢတၢ်ဒီးအပၢ် နဘိၣ်နၤဒဲး လၢတၢ်ဆၢကတီၢ် တကတီၢ်ဃီလီၤ. ဘၣ်ဆၣ် ဘၣ်ဃးဒီးတၢ်ဂ့ၢ်အံၤန့ၣ် တၢ်အုၣ်အသး တအိၣ်ဝဲ နီတမံၤဘၣ်.”ဟီၣ်ခိၣ်ကိၢ်လိၣ် အဂၤတဖၣ် ပာ်ဖျါထီၣ်ဝဲလၢ စီၤဘ့ၤလၡါစၢ်အပၢ် နဘိၣ်နၤဒဲးန့ၣ် အမ့ၢ်ဟးထီၣ်လၢ ဝ့ၢ်ဘၤဘူၤလိၣ်အပူၤတဘျီန့ၣ် ယံာ်လၢအနံၣ်တဖၣ်ညါလီၤ. ခီဖျိလၢ တၢ်ဃုထံၣ်န့ၢ်အံၤအဃိ တၢ်တဲအါတဲစှၤလိာ်သး လီၤစှၤဝဲလီၤ. ဖဲအဝဲတအိၣ်ဘၣ် အဆၢကတီၢ် တၢ်မနုၤကဲထီၣ်အသးလဲၣ်. ဘြံးတၢၣ်နံခၤအလံာ်ပီညါဂံၢ်ထံး (Encyclopaedia Britannica) တဲဝဲလၢ “ဖဲနဘိၣ်နၤဒဲး အိၣ်လၢထံကီၢ်အဂၤတဘ့ၣ်အခါ အဝဲအးလီၤတ့ၢ် အတၢ်ပၢအလီၢ် ဒီးအသုးမုၢ်သံၣ်ဘိ လၢအဂ့ၤကတၢၢ်တဖၣ်လၢ စီၤဘ့ၤလၡါစၢ် အစုပူၤလီၤ.” ဖဲန့ၣ်အဆၢကတီၢ်န့ၣ် စီၤဘ့ၤလၡါစၢ် ပၢတၢ်လၢ အပၢ်အလီၢ် လၢဝ့ၢ်ဘၤဘူၤလိၣ်အပူၤလီၤ. လၢတၢ်န့ၣ်အဃိ အဲလဲၣ် မ့လၢၤ လၢအမ့ၢ် ပှၤဃုသ့ၣ်ညါ တၢ်ဖိတၢ်လံၤလၢပျၢၤ ဒီးပှၤကူၣ်ဘၣ်ကူၣ်သ့လၢ ကျိာ်တကပၤန့ၣ် တဲဝဲလၢ “လံာ်ဒၤနံးယ့လး ကိးဝဲစီၤဘ့ၤလၡါစၢ်လၢ ‘စီၤပၤ’” န့ၣ်မ့ၢ်တၢ်လၢအကြၢးအဘၣ်လီၤ.လၢယွၤအခ့အပှၤတဖၣ်အဂီၢ်န့ၣ် လံာ်ဒၤနံးယ့လး မ့ၢ်လံာ်လၢ ပှၤနာ်န့ၢ်အီၤသ့ ဒီးဘၣ်တၢ်ကွဲးအီၤလၢ ကစၢ်ယွၤအသးစီဆှံန့ၣ် လံာ်စီဆှံ ပာ်ဖျါထီၣ်ဝဲ တၢ်အုၣ်အသးလီၤ.—၂တံၤမသ့း ၃:၁၆.လံာ်စီဆှံ ပာ်ဖျါထီၣ်ဝဲလၢ ပှၤမံးဒယၣ်ဖိ က့ၤကိးဝဲ စီၤယိၤသးလၢ ကီၢ်အဲၤကူပတူး ဝံၤအလီၢ်ခံ စီၤယၤကိာ် ဒီးအဟံၣ်ဖိဃီဖိ လၢအအိၣ်လၢ ကီၢ်ကနၤဧၣ်န့ၣ် လဲၤသုးလီၢ်သုကျဲ ဆူကီၢ်အဲၤကူပတူးလီၤ. ဖဲကီၢ်အဲၤကူပတူးအပူၤန့ၣ် အဝဲသ့ၣ် လဲၤအိၣ်ဝဲလၢ ကီၢ်ကိၡ့ၣ် လၢအအိၣ်လၢ ထံကျိနံၤလါ အထံထၣ်စွ့ တကပၤလီၤ. (၁မိၤၡ့ ၄၇:၁,၆) ပှၤအံၣ်စရ့လးဖိတဖၣ် “ဒိၣ်ထီၣ်, ဒီးဆူၣ်ထီၣ် ဒိၣ်ဒိၣ်ကလဲာ်” အဃိ ပှၤအဲၤကူပတူးဖိ ပျံၤထီၣ်ဝဲပှၤအံၣ်စရ့လးဖိတဖၣ် ဒီးမၢဆူၣ်အဝဲသ့ၣ်လၢ ကကဲကုၢ်န့ၣ်လီၤ.—၂မိၤၡ့ ၁:၇-၁၄.မုၢ်မဆါတနံၤအံၤ ပှၤတနီၤလၢ အကတိၤဒုၣ်ဒွဲၣ်ဝဲ လံာ်စီဆှံန့ၣ် တဲဝဲလၢ တၢ်ကွဲးနီၣ်တၢ်ခါအံၤ မ့ၢ်တၢ်တဲပူလီၤ. သနာ်က့ ပှၤစံးမံးထံးဖိတဖၣ် (Semites)* ကဲကုၢ်လၢ လၢပျၢၤကီၢ်အဲၤကူပတူးအပူၤန့ၣ် တၢ်အုၣ်သးအိၣ်ဝဲလီၤ.အဒိ ပှၤဃုသ့ၣ်ညါ တၢ်ဖိတၢ်လံၤလၢပျၢၤတဖၣ် ဃုထံၣ်န့ၢ်ဝဲ တၢ်အိၣ်တၢ်ဆိးအလီၢ်လၢပျၢၤ လၢကီၢ်အဲၤကူပတူး အကလံၤစိးတကပၤလီၤ. ဒီးကထၢၤ ကၠီ(န်) ဘ့စၢၤ ပာ်ဖျါထီၣ်ဝဲလၢ ပှၤစံးမံးထံးဖိအဒူၣ် ၂၀ မ့တမ့ၢ် အါန့ၢ်အန့ၣ်န့ၣ် အိၣ်ဆိးဝဲလၢ ကီၢ်အဲၤကူပတူး အကလံၤစိးတကပၤန့ၣ် တၢ်အုၣ်သးအိၣ်ဝဲလီၤ. ဒီးကၠ့စ် ခၤ ဟီၣ်မဲယၢၤ လၢအမ့ၢ် ပှၤဃုသ့ၣ်ညါ ကီၢ်အဲၤကူပတူး အတၢ်စံၣ်စိၤတဲစိၤတဂၤစ့ၢ်ကီး တဲဝဲလၢ “ဖဲ ချ.ခ.န ၁၈၀၀ တုၤလၢ ၁၅၄၀ နံၣ်န့ၣ် ကီၢ်အဲၤကူပတူးမ့ၢ်ဝဲ တၢ်လီၢ်လၢ အထုးန့ၢ် ပှၤလၢအတဲ စံးမံးထံးအကျိာ်တဖၣ်အသးလီၤ. အဝဲသ့ၣ် ဟဲလၢကီၢ်အ့ၡၢၣ် အမုၢ်နုာ်တကပၤလီၤ. တၢ်ဆၢကတီၢ်အဝဲအံၤ လီၤပလိာ်ဒီး တၢ်ဆၢကတီၢ်လၢ ပှၤအံၣ်စရ့လးဖိ အဖုဖးဒိၣ်လၢပျၢၤတဖၣ်အစိၤ ဒီးလီၤပလိာ်ဒီး တၢ်ဆၢကတီၢ် ဒီးတၢ်မၤအသးလၢ အဘၣ်တၢ်ပာ်ဖျါထီၣ်အီၤလၢ လံာ်တၢမိၤၡ့အပူၤန့ၣ်လီၤ.”တၢ်အုၣ်သး အိၣ်ဒံးဝဲလၢ ကီၢ်အဲၤကူပတူး အကလံၤထံးတကပၤလီၤ. ပှၤထံၣ်န့ၢ်က့ၤ ဆှဲစးခိ (papyrus) လၢဘၣ်တၢ်ကွဲးအီၤ ကဘၣ်ဖဲ ချ.ခ.န. ၂၀၀၀ တုၤလၢ ၁၆၀၀ ဒီးဖဲစးခိအံၤအပူၤန့ၣ် အိၣ်ဒီးကုၢ်တဖၣ်အမံၤလီၤ. ကုၢ်တဖၣ်အံၤ အမၤတၢ်လၢ ဟံၣ်ဖိဃီဖိတဒူၣ် လၢအအိၣ်လၢ ကီၢ်အဲၤကူပတူး ကလံၤထံးအဂီၢ်လီၤ. လၢမံၤသ့ၣ်တဖၣ်န့ၣ်အကျါန့ၣ် ပှၤစံးမံးထံးဖိ အမံၤအိၣ်ဝဲ အဖျၢၣ် ၄၀ ဘျဲၣ်ညါလီၤ. ကုၢ်တဖၣ်အံၤ မၤတၢ်ဒ် ပှၤဖီအီၣ်တ့ၤအီၣ်တၢ်, ပှၤထါတၢ် ဒီးပှၤမၤတၢ်မၤလၢအဂၤတဖၣ်လီၤ. ကၠ့စ် ခၤ ဟီၣ်မဲယၢၤ တဲဝဲလၢ “ထဲဒၣ်လၢ ဟံၣ်တဖျၢၣ်လၢ သံဘ့ၤ [ကီၢ်အဲၤကူပတူး ကလံၤထံးတကပၤ] အပူၤန့ၣ် ပှၤစံးမံးထံးဖိ မၤတၢ်အဂၤ ၄၀ ဘျဲၣ်အဃိ ဖျါလၢကီၢ်အဲၤကူပတူးဒီတကီၢ်အပူၤ လီၤဆီဒၣ်တၢ် ဖဲထံထၣ်စွ့တကပၤန့ၣ် ပှၤစံးမံးထံးဖိ ကအိၣ်ဝဲအါမးလီၤ.”ဒ့ဘ့း ရိလ် လၢအမ့ၢ် ပှၤလၢအဃုသ့ၣ်ညါ တၢ်ဖိတၢ်လံၤလၢပျၢၤတဂၤ ကွဲးဝဲလၢ ကုၢ်အမံၤတနီၤန့ၣ် “လီၤဂာ်ဒ်သိးဒီး မံၤတဖၣ်လၢ ပှၤဖးဘၣ်အီၤလၢ လံာ်စီဆှံအပူၤ” လီၤ. အဒိ လံာ်က့လၢပျၢၤလၢ ဘၣ်တၢ်ထံၣ်န့ၢ်အီၤန့ၣ် ပၣ်ဃုာ်ဒီး မံၤလၢအလီၤဂာ်လိာ်သးဒီး မံၤလၢအမ့ၢ် စီၤယံးစၣ်ကၢ်, စီၤအၤၡ့ၢ် ဒီးနီၢ်ၡံးပရၤန့ၣ်လီၤ. (၂မိၤၡ့ ၁:၃, ၄,၁၅) ဒ့ဘ့း ရိလ်တဲဝဲလၢ “တၢ်ဝဲအံၤန့ၣ် မ့ၢ်တၢ်အုၣ်သး အဂ့ၤဒိၣ်မးလၢ အပာ်ဖျါထီၣ်ဝဲလၢ ပှၤအံၣ်စရ့လးဖိတဖၣ် ကဲကုၢ်လၢ ကီၢ်အဲၤကူပတူးအပူၤလီၤ.”ဒီးကထၢၤ ကၠီ(န်) ဘ့စၢၤ တဲဝဲလၢ “လံာ်စီဆှံ အတၢ်ကွဲးနီၣ် လၢဘၣ်ဃးဒီး ပှၤအံၣ်စရ့လးဖိတဖၣ် ကဲကုၢ်ဒီးဟးထီၣ်ကွံာ်လၢ ကီၢ်အဲၤကူပတူးအပူၤန့ၣ် အိၣ်ဒီးတၢ်စံၣ်စိၤတဲစိၤ အတၢ်အုၣ်သး လၢပနာ်န့ၢ်အီၤသ့လီၤ.”တၢ်ကွဲးအသးတခါလၢ လၢၢ်က့တက့အလိၤန့ၣ် အိၣ်လၢ Bible Lands Museum တၢ်ကွၢ်ကီအလီၢ် လၢအအိၣ်လၢ ဝ့ၢ်ယရူၤၡလ့ၣ်အပူၤလီၤ. တၢ်ကွဲးအသးလၢ လၢၢ်က့အံၤအလိၤန့ၣ် အိၣ်ကွဲးအသးဖဲ ချ.ခ.န ၇၀၀-၆၀၀ နံၣ်ဃၣ်ဃၣ်လီၤ. လၢၢ်က့အံၤ ဘၣ်တၢ်ထံၣ်န့ၢ်အီၤ လၢလ့ကိပူၤ လၢပှၤပာ်လီၤပှၤသံအစိၣ် လၢအအိၣ်ဘူးဒီးဃ့ဘြိၣ် လၢကီၢ်အံးစရ့(လ်)န့ၣ်လီၤ. လံာ်မဲာ်ဖျၢၣ်န့ၣ် ဘၣ်တၢ်ကွဲးအီၤလၢ “တၢ်ဆိၣ်ဃီၣ်ဘၣ်ဝဲ ဟၣ်ကံး အဖိခွါ ဟၣ်က့း ခီဖျိလၢ ယၤဝ့ ဆၣ်ဘိၤ(ထ်) (Yahweh Sabaot) အဃိလီၤ.” တၢ်ကွဲးအသးလၢပျၢၤတခါအံၤ မ့ၢ်အလီၤပလိာ်သးဒီးလံာ်စီဆှံဒ်လဲၣ်. တၢ်ကွဲးအသးတခါအံၤ ပာ်ဖျါထီၣ်ဝဲလၢ ကစၢ်ယွၤအမံၤ ယဟိဝၤ လၢအဘၣ်တၢ်ကွဲးအီၤလၢ ဧ့ၤဘြံၤအလံာ်မဲာ်ဖျၢၣ်လၢပျၢၤ လၢ YHWH လီၤ. ဖဲန့ၣ်အစိၤ ပှၤသ့ၣ်ညါဒီးသူဝဲ လံာ်မဲာ်ဖျၢၣ်အံၤလီၤ. တကးဒံးဘၣ် တၢ်ကွဲးအသးလၢအဂၤတဖၣ် လၢအအိၣ်လၢလ့ကိပူၤန့ၣ် ပာ်ဖျါထီၣ်ဝဲလၢ ပှၤသူဝဲတၢ်လီၢ်အံၤလၢ ပှၤကလဲၤထံၣ်ဖှိၣ်လိာ်သး ဒီးပာ်ခူသူၣ်သးအဂီၢ်လီၤ. ဖဲန့ၣ် အဝဲသ့ၣ်ကွဲးလီၤဝဲ ကစၢ်ယွၤအမံၤ ဒီးအဝဲသ့ၣ်အနီၢ်ကစၢ်အမံၤ လၢအပၣ်ဃုာ်ဒီး ကစၢ်ယွၤအမံၤ ဖဲလ့ကပၤလီၤ.ဘၣ်ဃးဒီး တၢ်ကွဲးအသးတဖၣ်အံၤ ပှၤကူၣ်ဘၣ်ကူၣ်သ့တဂၤ လၢအမ့ၢ် ရ့ခၠိၤ နဘိစံၤ လၢ University of Georgia တဲဝဲလၢ “ခီဖျိကစၢ်ယွၤအမံၤ YHWH အရ့ဒိၣ်ဒိၣ်မးအဃိ ဘၣ်တၢ်သူအီၤ ခဲအံၤခဲအံၤလီၤ.... လံာ်မဲာ်ဖျၢၣ်ဒီး တၢ်ကွဲးအသးတဖၣ်အံၤ ပာ်ဖျါထီၣ်ဝဲလၢ YHWH န့ၣ် အရ့ဒိၣ်ဒိၣ်မးလၢ ပှၤအံၣ်စရ့လးဖိ ဒီးပှၤယူဒၤဖိအဂီၢ်လီၤ.” အဃိ တၢ်ကွဲးအသးတခါအံၤ အလီၤပလိာ်သးဒီးလံာ်စီဆှံ မ့ၢ်လၢလံာ်စီဆှံသူဝဲ ကစၢ်ယွၤအမံၤလၢ ဧ့ၤဘြံၤအလံာ်မဲာ်ဖျၢၣ် YHWH န့ၣ် အိၣ်ဝဲအဘျီလၢ အကထိတဖၣ်ညါလီၤ.လံာ်မဲာ်ဖျၢၣ်လၢအမ့ၢ် “ယၤဝ့ ဆၣ်ဘိၤ(ထ်)” (Yahweh Sabaot) ပှၤပိာ်အီၤလၢ လၢၢ်က့အလိၤန့ၣ် အခီပညီမ့ၢ်ဝဲ “တၢ်သုးမုၢ်ဂီၢ်မုၢ် အကစၢ်ယဟိဝၤယွၤ” လီၤ. ဖဲစိၤအဝဲန့ၣ် ပှၤသူဝဲကစၢ်ယွၤအမံၤ တကးဒံးဘၣ် ပှၤသူတၢ်ကတိၤလၢအမ့ၢ် “တၢ်သုးမုၢ်ဂီၢ်မုၢ် အကစၢ်ယဟိဝၤယွၤ” လၢညီနုၢ်ပထံၣ်ဘၣ်အီၤလၢ လံာ်စီဆှံအပူၤန့ၣ်လီၤ. အဃိ တၢ်ဂ့ၢ်အံၤ လီၤပလိာ်အသးစ့ၢ်ကီးဒီး လံာ်စီဆှံအတၢ်ကွဲးလၢအမ့ၢ် “တၢ်သုးမုၢ်ဂီၢ်မုၢ် အကစၢ်ယဟိဝၤယွၤ” လၢဧ့ၤဘြံၤအလံာ်စီဆှံ တကတြူၢ်အပူၤ လၢအအိၣ်ဝဲ ၂၈၃ ဘျီလီၤ. ဒီးအါတက့ၢ်န့ၣ် အိၣ်လၢယၡါယၤ, ယံးရမံယၤ ဒီးစကၤရယၤအတၢ်ကွဲးအပူၤလီၤ.အံဒၢ နာ်ဝဲလၢ တၢ်သးသမူ အကလုာ်ကလုာ်တဖၣ်အက့ၢ်အဂီၤ အတၢ်လီၤဂာ်လိာ်သးတဖၣ် ဆီၣ်ထွဲဝဲ သးသမူအတၢ်လဲလိာ်အသး တဆီဘၣ်တဆီလီၤ. ဘၣ်ဆၣ် ဖဲအဝဲမၤတၢ်မၤ ဘၣ်ထွဲဒီး ပှၤခီၣ်အတူးအခါ ဘၣ်ဃးဒီး အတၢ်နာ်န့ၣ် အတၢ်သးဒ့ဒီ ဟဲအိၣ်ထီၣ်ဝဲလီၤ.ဆိကမိၣ်ကွၢ်တၢ်ဂ့ၢ်အံၤတက့ၢ်– ထီဘိန့ၣ် အဲလဲး နာ်ဝဲလၢကစၢ်ယွၤ တ့လီၤဝဲတၢ်ခဲလၢာ်လီၤ. ဘၣ်ဆၣ်ခဲအံၤ အဲလဲး အတၢ်သးဒ့ဒီအိၣ်ထီၣ်ဝဲလီၤ. မ့ၢ်လၢတနံၤအံၤ အသရၣ်လၢအသိၣ်လိ တၢ်ဃုသ့ၣ်ညါမၤလိသးသမူအဂ့ၢ် (biology) တဲဝဲလၢ ဘၣ်ဃးဒီးသးသမူအတၢ်လဲလိာ်အသးတဆီဘၣ်တဆီန့ၣ် တၢ်အုၣ်အသးအိၣ်ဝဲနီၢ်ကီၢ်လီၤ. တကးဒံးဘၣ် အသရၣ်တဲစ့ၢ်ကီးဝဲလၢ ဘၣ်ဃးဒီးတၢ်ဂ့ၢ်သ့ၣ်တဖၣ်အံၤန့ၣ် ပှၤစဲအ့ၣ်ဖိတဖၣ်ဃုသ့ၣ်ညါဝဲ လီၤတံၢ်လီၤဆဲးဝံၤလံအဃိ ပနာ်သ့ဝဲလီၤ. လၢတၢ်န့ၣ်အဃိ အဲလဲး ဆိကမိၣ်လီၤအသးလၢ ‘ပှၤစဲအ့ၣ်ဖိတဖၣ်ပာ်ဖျါထီၣ်ဝဲ လီၤတံၢ်လီၤဆဲးလၢ သးသမူအတၢ်လဲလိာ်အသးတဆီဘၣ်တဆီ မ့ၢ်တၢ်လၢအနီၢ်ကီၢ်အဃိ ယတဲအါတၢ်တဘူၣ်လၢၤဘၣ်.’ အဲလဲး တအဲၣ်ဒိးလၢပှၤကထံၣ်အီၤဒ် ပှၤနါစိၤတဂၤဘၣ်.နမ့ၢ်အိၣ်ဘၣ်လၢ အဲလဲး အလီၢ်န့ၣ်မ့ၢ်နကတူၢ်လိာ် သးသမူအတၢ်လဲလိာ်အသးတဆီဘၣ်တဆီ မ့ၢ်တၢ်လၢအမ့ၢ်အတီ ခီဖျိနမၤလိဘၣ်လၢကၠိအဃိဧါ.ပှၤအါဂၤလၢအနာ်တၢ်ဘၣ်တ့ကစၢ်မ့ၢ်ဂ့ၤ ဒီးပှၤအါဂၤလၢအနာ် သးသမူအတၢ်လဲလိာ်အသးတဆီဘၣ်တဆီမ့ၢ်ဂ့ၤ, ပထံၣ်ဘၣ်လၢ အဝဲသ့ၣ်တဲဖျါထီၣ်အတၢ်နာ်တဘျီဃီလီၤ. ဘၣ်ဆၣ် ဘၣ်မနုၤအဃိ အဝဲသ့ၣ်နာ်ဝဲဒ်န့ၣ်လဲၣ်န့ၣ် အဝဲသ့ၣ်တသ့ၣ်ညါဝဲလီၤတံၢ်လီၤဆဲးဘၣ်.  ပှၤတနီၤနာ်ဝဲလၢ ကစၢ်ယွၤတ့လီၤတၢ်ခဲလၢာ် ခီဖျိလၢအဝဲသ့ၣ်မၤလိဘၣ်ဝဲလၢ သရိာ်အဃိလီၤ.  မ့မ့ၢ်ပှၤအဂၤတနီၤန့ၣ် နာ်ဝဲသးသမူအတၢ်လဲလိာ်အသးတဆီဘၣ်တဆီ မ့ၢ်လၢအဝဲသ့ၣ်မၤလိဘၣ်ဝဲလၢ ကၠိအဃိလီၤ.လံာ်စီဆှံတဲဝဲလၢ– “အဂ့ၢ်ဒ်အံၤ, ကယဲၢ်ဟံၣ်ခဲလၢာ်န့ၣ်, ပှၤဒုးကဲထီၣ်ဝဲတဂၤဂၤလီၤ. မ့မ့ၢ်ပှၤလၢအဒုးကဲထီၣ်တၢ်ခဲလၢာ်တဂၤန့ၣ်မ့ၢ်ယွၤလီၤ.” (ဧ့ၤဘြံၤ ၃:၄) ဘၣ်ဃးဒီးတၢ်ဂ့ၢ်အံၤန့ၣ် မ့ၢ်ပနာ်အီၤသ့သပှၢ်ကတၢၢ်ဧါ.ပှၤမ့ၢ်တဲလၢ သးသမူဟဲကဲထီၣ်သးလၢအနီၢ်ကစၢ်ဒၣ်ဝဲန့ၣ် တလီၤနာ်နီတစဲးဘၣ်, လီၤဂာ်ဒ်သိး ပတဲလၢဟံၣ်တဖျၢၣ်အံၤ သူၣ်ထီၣ်အသးလၢ အနီၢ်ကစၢ်ဒၣ်ဝဲလီၤပှၤတဲဝဲလၢ– တၢ်ခဲလၢာ်န့ၣ် ဟဲကဲထီၣ်သးခီဖျိလၢ တၢ်ပိၢ်ဖးထီၣ်ဖးဒိၣ်တခါ (big bang) အဃိလီၤ.၁ မတၤတဂၤ မ့တမ့ၢ် တၢ်မနုၤဒုးကဲထီၣ်ဝဲ တၢ်ပိၢ်ဖးထီၣ်ဖးဒိၣ်တခါအံၤလဲၣ်.၂ တၢ်ခဲလၢာ် ဟဲကဲထီၣ်အသးလၢ အနီၢ်ကစၢ်ဧါ မ့တမ့ၢ် ပှၤတဂၤဂၤဒုးအိၣ်ထီၣ် တၢ်ဘၣ်တ့သ့ၣ်တဖၣ်အံၤဧါ—တၢ်ဂ့ၢ်ခံခါအံၤ လီၤနာ်ဒိၣ်ကတၢၢ်ဖဲလဲၣ်တခါလဲၣ်.ပှၤတဲဝဲလၢ– ပှၤဟီၣ်ခိၣ်ဖိတဖၣ် ဟဲလီၤစၢၤလၢဆၣ်ဖိကီၢ်ဖိတဖၣ်လီၤ.၃ ပှၤဟီၣ်ခိၣ်ဖိတဖၣ် မ့ၢ်ဟဲလီၤစၢၤလၢတၤအုးန့ၣ် ဘၣ်မနုၤအဃိ ပှၤဟီၣ်ခိၣ်ဖိ အခိၣ်နူာ်မၤတၢ်မၤအပတီၢ်ထီန့ၢ်ဒံး တၤအုးစၢၢ်တလၢၢ်လဲၣ်.၄ ဒ်သိးရိဘီး (robot) ကဟဲကဲထီၣ်ဝဲအဂီၢ် ပှၤလၢအိၣ်ဒီးတၢ်သ့တၢ်ဘၣ်တဖၣ် ကဘၣ်တ့ထီၣ်ဝဲလီၤ. ဒ်န့ၣ်အသိး တၢ်ဘၣ်တ့လၢအဟဲကဲထီၣ်အသးခဲလၢာ်န့ၣ် ပှၤတဂၤဂၤ ကဘၣ်တ့လီၤဝဲတမ့ၢ်ဘၣ်ဧါ.ပှၤတဲဝဲလၢ– ဘၣ်ဃးဒီး သးသမူအတၢ်လဲလိာ်အသးတဆီဘၣ်တဆီန့ၣ် တၢ်အုၣ်အသးအိၣ်ဝဲလီၤ.၅ ပှၤလၢအတဲဝဲဒ်အံၤန့ၣ် မ့ၢ်အဝဲသ့ၣ်ဃုသ့ၣ်ညါ တၢ်အုၣ်အသးလီၤတံၢ်လီၤဆဲးလၢ အနီၢ်ကစၢ်စ့ၢ်ကီးဧါ.၆ ပှၤအါဂၤလၢအနာ်ဝဲ သးသမူအတၢ်လဲလိာ်အသးတဆီဘၣ်တဆီန့ၣ် မ့ၢ်ဒၣ်အဝဲသ့ၣ်နာ်ပိာ်ထွဲဝဲဒ် ပှၤကူၣ်ဘၣ်ကူၣ်သ့တဖၣ်နာ်ဝဲအသိးဧါ.ကၠူလယါ တဲဝဲလၢ “အဒိ နမ့ၢ်လဲၤဟးလၢပှၢ်လၢ်ကျါ ဒီးနမ့ၢ်ထံၣ်ဘၣ်ဟံၣ်လၢအဃံလၤတဖျၢၣ်န့ၣ်, မ့ၢ်နကတဲလၢသ့ၣ်ထူၣ်တဖၣ် ကၢ်လီၤဒီးကဲထီၣ်ဝဲ ဟံၣ်လၢအဃံအလၤတဖျၢၣ်အံၤဧါ. လ့ၤတက့ၤနတတဲဒ်န့ၣ်ဘၣ်. ခီဖျိလၢ ဟံၣ်တဖျၢၣ်အံၤ ဟဲကဲထီၣ်အသးဒ်န့ၣ်တသ့ဘၣ်. ဒ်န့ၣ်အသိး တၢ်ဘၣ်တ့တဖၣ်လၢ ဟဲကဲထီၣ်အသးခဲလၢာ်န့ၣ် ပမ့ၢ်နာ်လၢဟဲကဲထီၣ်အသးလၢ အနီၢ်ကစၢ်ဒု တလီၤနာ်ဝဲနီတစဲးဘၣ်.”ကဝဲ(န်) တဲဝဲလၢ “အဒိ ပှၤတဂၤမ့ၢ်ဟဲတဲဘၣ်နၤလၢ တၢ်အလွဲၢ်လၢတၢ်ဒၢအပူၤတခါပိၢ်ဖးထီၣ် ဒီးအလွဲၢ်တဖၣ်ဖျိးဘၣ်ဝဲ တၢ်ဒူၣ်ကပၤ, ဒီးကဲထီၣ်ဝဲလံာ်ခီယ့ၤတဘ့ၣ် (dictionary) လီၤ. ပှၤမ့ၢ်တဲနၤဒ်အံၤန့ၣ် မ့ၢ်နကနာ်စ့ၢ်ကီးဧါ.”လံာ်စီဆှံဟ့ၣ်ဂံၢ်ဟ့ၣ်ဘါနၤလၢ, တၢ်ခဲလၢာ်မ့ၢ်အတီဧါတတီဧါန့ၣ် “မၤကွၢ်အီၤတက့ၢ်.” (၁သ့းစၤလနံ ၅:၂၁, ခ့ခါစှီၤကျိာ်) အခီပညီအဲၣ်ဒိးစံးဝဲလၢ နတၢ်နာ်ကစၢ်ယွၤန့ၣ် ကဘၣ်မ့ၢ်လၢနဃုသ့ၣ်ညါအီၤလၢ နနီၢ်ကစၢ်လီၤတံၢ်လီၤဆဲး, ဒီးတဘၣ်မ့ၢ်ခီဖျိ ဒ်တၢ်ဂ့ၢ်လၢလာ်သၢမံၤအံၤ ပာ်ဖျါထီၣ်ဝဲအသိးဘၣ်.သးအတၢ်တူၢ်ဘၣ် (လၢယသးပူၤ ယတူၢ်ဘၣ်လၢ ယွၤကဘၣ်အိၣ်အဃိ ယနာ်အီၤလီၤ)နာ်ထွဲဒ်ပှၤဂၤနာ်ဝဲအသိး (ယအိၣ်ဘၣ်လၢ ပှၤလၢအဘူၣ်ထီၣ်ဘါထီၣ်ကစၢ်ယွၤအကျါ အဃိယနာ်ကစၢ်ယွၤလီၤ)တၢ်ဆီၣ်သနံး (ယမိၢ်ယပၢ်မၢယမၤထွဲ ဒ်အတၢ်စူၢ်တၢ်နာ်အိၣ်ဝဲအဃိ ယဃုထၢတၢ်လၢ ယနီၢ်ကစၢ်တသ့ဝဲဘၣ်)နီၢ်နီၢ်န့ၣ် ဒ်သိးနကနာ်ကစၢ်ယွၤအဂီၢ် နကဘၣ်ဃုသ့ၣ်ညါနၢ်ပၢၢ် တၢ်ဂ့ၢ်လၢအအိၣ်ဝဲလီၤတံၢ်လီၤဆဲးန့ၣ်လီၤ.ထရံစၤ တဲဝဲလၢ “ဖဲယကနၣ်သရၣ်သိၣ်လိတၢ်ဘၣ်ဃးဒီး ပှၤကညီအနီၢ်ခိမိၢ်ပှၢ် အတၢ်ဖံးတၢ်မၤအကျိၤအကျဲအခါ, ကစၢ်ယွၤအိၣ်ဝဲအနီၢ်ကီၢ်န့ၣ် ယသးတဒ့ဒီနီတစဲးဘၣ်. ပနီၢ်ခိမိၢ်ပှၢ်အကူာ်အခီကိးခါဒဲးန့ၣ် အိၣ်ဒီးအတၢ်ဖံးတၢ်မၤလၢအလီၤဆီလိာ်သး ဒီးမၤဝဲအတၢ်မၤလီၤတံၢ်လီၤဆဲးလီၤ. ပနီၢ်ခိမိၢ်ပှၢ်အကူာ်အခီတနီၤ ဖံးတၢ်မၤတၢ်ထီဘိ သနာ်က့ ပတပာ်သူၣ်ပာ်သးဘၣ်. တၢ်လၢ ပနီၢ်ခိမိၢ်ပှၢ်အကျိၤအကျဲန့ၣ် ပဃုသ့ၣ်ညါအီၤတလၢာ်ဘၣ်.”ရံၣ်ခၠၢၣ် တဲဝဲလၢ “ဖဲယထံၣ်တၢးဖးထီ, ကဘီဖးဒိၣ်ဒီးကါတဖၣ်န့ၣ် ယသံကွၢ်လီၤယသးလၢ ‘မ့ၢ်မတၤတဂၤတ့ထီၣ် တၢ်သ့ၣ်တဖၣ်အံၤလဲၣ်.’ ဒ်သိးပှၤကူၣ်ဘၣ်ကူၣ်သ့တဖၣ် တ့ထီၣ်ဝဲကါတခိၣ်ကန့ၢ်အဂီၢ် အဝဲသ့ၣ်ဘၣ်ပာ်လီၤဝဲ ကါအတၢ်ပီးတၢ်လီတဖၣ်လၢအလီၢ်အကျဲ လီၤတံၢ်လီၤဆဲးဒ်သိးကါတခိၣ်အံၤ လဲၤတၢ်ကသ့အဂီၢ်န့ၣ်လီၤ. ဒ်န့ၣ်အသိး ပှၤကညီအနီၢ်ခိမိၢ်ပှၢ်အကူာ်အခီန့ၣ် ပှၤတဂၤဂၤကဘၣ်တ့လီၤဝဲ ဒီးပာ်လီၤဝဲလၢအလီၢ်အကျဲလီၤတံၢ်လီၤဆဲးလီၤ.”အဲသနံၤ တဲဝဲလၢ “ဒ်ယမၤလိအါထီၣ်စဲအ့ၣ် အတၢ်ဂ့ၢ်တၢ်ကျိၤအသိး ယသ့ၣ်ညါအါထီၣ်ဘၣ်လၢ သးသမူအတၢ်လဲလိာ်အသးတဆီဘၣ်တဆီန့ၣ် မ့ၢ်တၢ်လၢအကမၣ်ဝဲလီၤ. ယမ့ၢ်ဘၣ်နာ်ဘၣ်ဃးဒီး သးသမူအတၢ်လဲလိာ်အသးတဆီဘၣ်တဆီန့ၣ် ကကီဝဲလၢယဂီၢ်လီၤ. မ့မ့ၢ်လၢယကနာ်တၢ်ဘၣ်တ့ကစၢ်အဂ့ၢ်န့ၣ် တကီလၢယဂီၢ်ဘၣ်.”ပှၤစဲအ့ၣ်ဖိတဖၣ်ဃုသ့ၣ်ညါဝဲ သးသမူအတၢ်လဲလိာ်အသးတဆီဘၣ်တဆီအဂ့ၢ်န့ၣ် အိၣ်အနံၣ်လၢအဆံတဖၣ်လံ. ဘၣ်ဆၣ် ဘၣ်ဃးဒီးတၢ်ဂ့ၢ်အံၤန့ၣ် အဝဲသ့ၣ်အတၢ်ထံၣ် တလီၤပလိာ်လိာ်အသးကိးဂၤဒဲးဘၣ်. အဃိ ဘၣ်ဃးဒီး သးသမူအတၢ်လဲလိာ်အသးတဆီဘၣ်တဆီအဂ့ၢ်န့ၣ် ပှၤစဲအ့ၣ်ဖိတဖၣ်အံၤ အသးမ့ၢ်တလီၤပလိာ်လိာ်အသးဘၣ်ဒီး မ့ၢ်ပနာ်အီၤကသ့ဧါ.လံာ်စီဆှံ စံးဝဲလၢအမ့ၢ် “ယွၤကလုၢ်ကထါ” ဒီးယွၤ “ကတိၤတၢ်ကဘျံးကဘျၣ် တသ့ဘၣ်’” န့ၣ်လီၤ. (၁ သ့းစၤလနံ ၂:၃; တံတူး ၁:၂) မ့ၢ်သပှၢ်ကတၢၢ်ဧါ  မ့တမ့ၢ် လံာ်စီဆှံန့ၣ် မ့ၢ်တၢ်တဲမုာ်နၢ်ဒီး ပူကလီကလီလၢ ပှၤဟီၣ်ခိၣ်ဖိ ကွဲးဒုးအိၣ်ထီၣ်ဝဲန့ၣ်ဧါ.လံာ်စီဆှံန့ၣ် တမ့ၢ်စဲအ့ၣ် အလံာ်သနာ်က့ တဲပာ်စၢၤဝဲ တၢ်ဂ့ၢ်တၢ်ကျိၤလၢ အဘၣ်ဃးဒီး စဲအ့ၣ်တကပၤန့ၣ် ဘၣ်ဝဲလီၤတံၢ်လီၤဆဲးလီၤ. ပကကွၢ်သကိးတၢ်အဒိတနီၤန့ၣ်လီၤ.မ့ၢ်မူဟီၣ်ကယၢ အခီၣ်ထံးခီၣ်ဘိအိၣ်ဧါလၢညါပှၤစဲအ့ၣ်ဖိသ့ၣ်တဖၣ် နာ်ဝဲလၢ မူဟီၣ်ကယၢအံၤ အခီၣ်ထံးခီၣ်ဘိတအိၣ်ဘၣ်. ဘၣ်ဆၣ် ခဲအံၤအဝဲသ့ၣ်အါဂၤတူၢ်လိာ်က့ၤဝဲလၢ မူဟီၣ်ကယၢ အခီၣ်ထံးခီၣ်ဘိန့ၣ် အိၣ်ဝဲလီၤ. လံာ်စီဆှံတဲဝဲဒ်န့ၣ် ဖးယံာ်လံ.—၁မိၤၡ့ ၁:၁.ဟီၣ်ခိၣ်န့ၣ်ဖျၢၣ်ဧါ မ့တမ့ၢ် ဘံၣ်ဧါလၢပျၢၤန့ၣ် ပှၤအါဂၤဆိကမိၣ်ဝဲလၢ ဟီၣ်ခိၣ်န့ၣ်ဘံၣ်ဝဲလီၤ. ဘၣ်ဆၣ် ဖဲ ချ.ခ.န ၅ ယၤဖှိၣ်န့ၣ် ကြံးအပှၤစဲအ့ၣ်ဖိတဖၣ် တဲဝဲလၢဟီၣ်ခိၣ်န့ၣ် ကဘၣ်ဖျၢၣ်ဝဲလီၤ. တချုးလၢအဝဲသ့ၣ်နၢ်ပၢၢ်ဝဲလၢ ဟီၣ်ခိၣ်အံၤ မ့ၢ်အဖျၢၣ်ဒံးဘၣ်အခါန့ၣ် ဝံယၡါယၤကွဲးပာ်စၢၤဝဲ လံာ်စီဆှံအတၢ်ကတိၤဖဲ ချ.ခ.န ၈ ယၤဖှိၣ်လၢအတဲဝဲလၢ “ဟီၣ်ထံးမူထံးအကဝီၤ” လီၤ. တၢ်ကတိၤလၢအမ့ၢ် “အကဝီၤ” န့ၣ် အဲၣ်ဒိးတဲဝဲလၢ အဖျၢၣ်သလၢၣ်န့ၣ်လီၤ.—ယၡါယၤ ၄၀:၂၂.တၢ်အိၣ်လၢမူခိၣ်န့ၣ် ဟးဂီၤကွံာ်ကယီကယီသ့ဧါကြံးပှၤစဲအ့ၣ်ဖိလၢအမံၤမ့ၢ် အဲရံစတီထိၤ န့ၣ်အိၣ်မူဝဲဖဲ ချ.ခ.န ၄ ယၤဖှိၣ်လီၤ. ဒီးအဝဲသိၣ်လိဝဲလၢ တၢ်အိၣ်လၢဟီၣ်ခိၣ်တဖၣ်န့ၣ် ဟးဂီၤကွံာ်ကယီကယီသ့ဘၣ်ဆၣ် မ့မ့ၢ်တၢ်အိၣ်လၢမူခိၣ်တဖၣ်န့ၣ် တဆီတလဲအသးဘၣ် ဒီးဟးဂီၤဝဲတသ့ဘၣ်. တၢ်သိၣ်လိတခါအံၤန့ၣ် ပှၤနာ်ဝဲကအိၣ်အနံၣ်လၢအကယၤတဖၣ်ညါ. ဘၣ်ဆၣ် ဖဲ ၁၈၀၀ ဘျဲၣ်န့ၣ် ပှၤစဲအ့ၣ်ဖိတဖၣ်တဲဝဲလၢ တၢ်သိၣ်လိတခါအံၤတဘၣ်ဘၣ်. ဒီးလၢပှၤစဲအ့ၣ်ဖိတဖၣ်အံၤအကျါတဂၤ လၢအမံၤမ့ၢ် လီၣ်ခဲ(လ်)ဘဲၤ န့ၣ် ပာ်သူၣ်ပာ်သးဝဲ လံာ်စီဆှံတဆၢဘၣ်ဃးဒီး မူခိၣ်ဒီးဟီၣ်ခိၣ်အဂ့ၢ်န့ၣ်လီၤ. လံာ်စီဆှံတဆၢအံၤ တဲဝဲလၢ မူခိၣ်ဒီးဟီၣ်ခိၣ် “ကလီၢ်လံၤခဲလၢာ် ဒ်ဆ့ကၤတဖၣ်အသိး” လီၤ. (စံးထီၣ်ပတြၢၤ ၁၀၂:၂၅,၂၆; ခ့ခါစှီၤကျိာ်) ဒ်လံာ်စီဆှံတဲဝဲအသိး ခဲ(လ်)ဘဲၤ နာ်ဝဲလၢ ဒ်သိးတၢ်ဘၣ်တ့တဖၣ် သုတ ဟးဂီၤကွံာ်ကယီကယီတဂ့ၤအဂီၢ် ကစၢ်ယွၤဒီသဒၢဝဲသ့လီၤ.—စံၣ်တဲၤတဲလီၤတၢ် ၁:၄.တၢ်လၢအတီဃာ်ဟီၣ်ခိၣ် ဒီးဟီၣ်ခိၣ်ဖျၢၣ်အဂၤတဖၣ်န့ၣ် မ့ၢ်အအိၣ်ဝဲတမံၤမံၤဧါအဲရံစတီထိၤ သိၣ်လိဝဲလၢဟီၣ်ခိၣ်န့ၣ်အိၣ်လၢ ဟီၣ်ခိၣ်ဖျၢၣ်အဂၤအပူၤဒီး ဟီၣ်ခိၣ်ဖျၢၣ်အဂၤတဖၣ်အံၤ အိၣ်ဝဲလၢဟီၣ်ခိၣ်ဖျၢၣ်အဂၤတဖၣ်အပူၤ တဖျၢၣ်ဘၣ်တဖျၢၣ် ဒီးဟီၣ်ခိၣ်န့ၣ်အိၣ်ဝဲလၢတၢ်ခၢၣ်သးလီၤ. ဘၣ်ဆၣ် ဖဲ ၁၇၀၀ ဘျဲၣ်န့ၣ် ပှၤစဲအ့ၣ်ဖိတဖၣ်စးထီၣ် တူၢ်လိာ်ဝဲလၢ ဆၣ်ဒီး ဟီၣ်ခိၣ်ဖျၢၣ်တဖၣ်န့ၣ် အိၣ်ဝဲလၢကလံၤကျါ ဒီးတလီၤစဲၤဝဲလၢ တၢ်နီတမံၤအလိၤဘၣ်. ဘၣ်ဆၣ် ပူၤကွံာ်အနံၣ်အကထိတဖၣ် တချုးလၢပှၤစဲအ့ၣ်ဖိတဖၣ် တူၢ်လိာ်ဝဲဒ်အံၤန့ၣ် လံာ်ယိၤဘးပာ်ဖျါဆိပာ်စၢၤဝဲလၢ ကစၢ်ယွၤ “စဲၤလီၤဟီၣ်ခိၣ်လၢ တၢ်တမ့ၢ်ဘၣ်တၢ်ဘၣ်အလိၤလီၤ.”—ယိၤဘး ၂၆:၇လံာ်စီဆှံန့ၣ် တမ့ၢ်တၢ်အိၣ်ဆူၣ်အိၣ်ချ့အလံာ်ဘၣ်. ဘၣ်ဆၣ် တချုးလၢပှၤသ့ၣ်ညါအါထီၣ် တၢ်ဆါအဂ့ၢ်န့ၣ် လံာ်စီဆှံပာ်ဖျါဆိဝဲတၢ်ဟံးစုနဲၣ်ကျဲလၢအဘၣ်ဃးဒီး တၢ်အိၣ်ဆူၣ်အိၣ်ချ့အဂ့ၢ်န့ၣ်လီၤ.ပာ်လီၤဆီပှၤလၢအိၣ်ဒီးတၢ်ဆါတဖၣ်လၢစီၤမိၤၡ့အတၢ်သိၣ်တၢ်သီအပူၤန့ၣ် ပှၤလၢအိၣ်ဒီးတၢ်ဆါအၢတဖၣ် ကဘၣ်အိၣ်လီၤဆီဒီးပှၤဂၤလီၤ. ဘၣ်ဆၣ်တၢ်ဂ့ၢ်တခါအံၤ ကသံၣ်သရၣ်တဖၣ် နၢ်ပၢၢ်ထီၣ်ဝဲဖဲတၢ်ဆူးတၢ်ဆါ ရၤလီၤအသးအါအါလၢ အပူၤကွံာ်အနံၣ် ၇၀၀ ဃၣ်ဃၣ်န့ၣ်လီၤ.—၃မိၤၡ့ အဆၢဒိၣ် ၁၃ ဒီး၁၄.ပှၤလၢအဖီၣ်ဘၣ်ပှၤသံအစိၣ်န့ၣ် ကဘၣ်သ့ကဆှီအသး ဒီးအတၢ်ကူတၢ်ကၤလၢညါကသံၣ်သရၣ်တဖၣ်န့ၣ် ညီနုၢ်ဖဲအဝဲသ့ၣ်ဖီၣ်ပှၤသံအစိၣ်ဝံၤအလီၢ်ခံန့ၣ် တသ့အစုဘၣ်, ဒီးလဲၤဖီၣ်ဝဲပှၤဆါလၢအဂၤတဖၣ်လီၤ. လၢတၢ်န့ၣ်အဃိ တၢ်ဆါဘၣ်ကူဘၣ်ဂာ်ပှၤဂၤ ဒီးပှၤအါဂၤဘၣ်သံဝဲလီၤ. ဘၣ်ဆၣ် စးထီၣ်ဖဲပူၤကွံာ်အနံၣ် ၁၅၀ ဃၣ်ဃၣ်န့ၣ် ကသံၣ်သရၣ်တဖၣ်နၢ်ပၢၢ်ထီၣ်က့ၤဝဲ တၢ်ဂ့ၢ်အံၤလီၤ. ဘၣ်ဃးဒီး တၢ်ဂ့ၢ်အံၤ စီၤမိၤၡ့အတၢ်သိၣ်တၢ်သီ ပာ်ဖျါဆိလၢ ပှၤလၢအဖီၣ်ပှၤသံအစိၣ်န့ၣ် တကဆှီလၢၤဘၣ်. အဃိ တၢ်သိၣ်တၢ်သီအိၣ်ဝဲလၢ အဝဲသ့ၣ်ကဘၣ်မၤကဆှီထီၣ်က့ၤအသး ခီဖျိကဘၣ်လုၢ်က့ၤထံလီၤ. တၢ်ဟံးစုနဲၣ်ကျဲတခါအံၤ ကဲဘျုးလၢတၢ်အိၣ်ဆူၣ်အိၣ်ချ့အဂီၢ် သပှၢ်ကတၢၢ်လီၤ.—၄မိၤၡ့ ၁၉:၁၁,၁၉.တၢ်အ့ၣ်တၢ်ဆံၣ်တနံၣ်ဘၣ်တနံၣ်န့ၣ် ဖိသၣ်လၢအသံလၢ တၢ်ဟၢဖၢလူတၢ်ဆါန့ၣ် အိၣ်ဝဲယဲၢ်ကလီၢ်ဘျဲၣ်ညါ. အဝဲသ့ၣ်အါဂၤ ဒိးန့ၢ်ဘၣ် တၢ်ဟၢဖၢလူတၢ်ဆါ ခီဖျိလၢပှၤတခူၣ်လီၤကွံာ် တၢ်အ့ၣ်တၢ်ဆံၣ်ဂ့ၤဂ့ၤဘၣ်ဘၣ်အဃိန့ၣ်လီၤ. မ့မ့ၢ်လၢ စီၤမိၤၡ့အတၢ်သိၣ်တၢ်သီအပူၤန့ၣ် တဲဝဲလၢ ပှၤကဘၣ်လဲၤခူၣ်လီၤ တၢ်အ့ၣ်တၢ်ဆံၣ်လၢ ဟီၣ်ခိၣ်လာ်လၢ အယံၤဝဲဒီးပှၤအိၣ်တၢ်လီၢ်န့ၣ်လီၤ.—၅မိၤၡ့ ၂၃:၁၃.တၢ်ဆၢကတီၢ်လၢ ကဘၣ်ကူးတရံးကစၢ်ယွၤပာ်လီၤဝဲတၢ်သိၣ်တၢ်သီလၢ ဖိသၣ်ပိာ်ခွါအိၣ်ဖျဲၣ်မ့ၢ်န့ၢ်ဃိးသီမး ကဘၣ်ကူးတရံးအီၤလီၤ. (၃မိၤၡ့ ၁၂:၃) ဖဲဖိသၣ်အိၣ်ဖျဲၣ်ထီၣ်သီသီ အဆိကတၢၢ်တနွံအခါ ပှၤမ့ၢ်ကူးတရံးအီၤန့ၣ် အသွံၣ်ကပတုာ်အဂီၢ် တညီဘၣ်. ဘၣ်ဆၣ် ပှၤမ့ၢ်အိၣ်ခိးတုၤလၢ ဖိသၣ်အိၣ်တနွံဘျဲၣ်န့ၣ် အသွံၣ်ပတုာ်ညီဝဲလီၤ. အဃိ လံာ်စီဆှံအတၢ်သိၣ်တၢ်သီ လၢအဘၣ်ဃးဒီး တၢ်ကူးတရံးန့ၣ် ပှဲၤဒီးတၢ်ကူၣ်သ့ ဒီးကဲထီၣ်တၢ်ဒီသဒၢလၢ ဖိသၣ်သးသမူအဂီၢ်လီၤ.သးအတၢ်တူၢ်ဘၣ်န့ၣ် ဘၣ်ထွဲလိာ်သးဒီး နီၢ်ခိအတၢ်အိၣ်ဆူၣ်အိၣ်ချ့ပှၤစဲအ့ၣ်ဖိတဖၣ်ဒီး ပှၤလၢအဃုသ့ၣ်ညါ တၢ်အိၣ်ဆူၣ်အိၣ်ချ့အဂ့ၢ်န့ၣ် တဲဝဲလၢ ပမ့ၢ်သူၣ်ခုသးခု, အိၣ်ဒီးတၢ်မုၢ်လၢ်, သ့ၣ်ညါဆၢက့ၤပှၤဂၤအဘျုးအဖှိၣ်ဒီး သးအိၣ်ပျၢ်ကွံာ်ပှၤဂၤတၢ်ကမၣ်န့ၣ် ကကဲဘျုးလၢ ပတၢ်အိၣ်ဆူၣ်အိၣ်ချ့အဂီၢ်လီၤ. လံာ်စီဆှံစ့ၢ်ကီးတဲဝဲလၢ– “သးလၢအခုန့ၣ် မၤဂ့ၤပနီၢ်ခိလီၤ. မ့မ့ၢ်သူၣ်ကၢ်သးလီၤန့ၣ် ဒုးဃ့ထီၣ်ကွံာ် ပဃံပကွဲလီၤ.”—ကတိၤဒိ ၁၇:၂၂.လံာ်ခီယ့ၤတဘ့ၣ်ပာ်ဖျါထီၣ်ဝဲလၢ စဲအ့ၣ်န့ၣ်အခီပညီမ့ၢ် ‘တၢ်မၤလိန့ဆၢၣ်ဒီးမူဟီၣ်ကယၢ အကျိၤအကျဲ တဆီဘၣ်တဆီခီဖျိလၢ တၢ်ကွၢ်ထံကွၢ်ဆးတၢ်, တၢ်မၤကွၢ်အကျိၤအကျဲလၢအသီ ဒီးတၢ်ထိၣ်တၢ်ဒွးတၢ်’ လီၤ. ဒ်သိးပှၤကမၤတၢ်သ့ၣ်တဖၣ်အံၤအဂီၢ်န့ၣ် မ့ၢ်တၢ်မၤလၢအကီအခဲ ဒီးလိၣ်ဘၣ်ဝဲတၢ်ဂုာ်ကျဲးစၢးအါမးလီၤ. ပှၤစဲအ့ၣ်ဖိတဖၣ် ဂုာ်ကျဲးစၢးကွၢ်ထံကွၢ်ဆးတၢ်ဒီး ဃုသ့ၣ်ညါဝဲတၢ်အကျိၤအကျဲလၢအသီန့ၣ် ယံာ်ဝဲလၢ အနွံတဖၣ်, အလါတဖၣ်ဒီးလၢအနံၣ်တဖၣ်န့ၣ်လီၤ. ဘၣ်ဆၣ်တဘျီတခီၣ်န့ၣ် အဝဲသ့ၣ်တထံၣ်န့ၢ်တၢ်အစၢဘၣ်. အါဘျီန့ၣ်မ့ၢ်လၢ အဝဲသ့ၣ်အတၢ်ဂုာ်ကျဲးစၢးအဃိ ဒုးအိၣ်ထီၣ်ဝဲတၢ်ဘျုးတၢ်ဖှိၣ်လၢ ပှၤဟီၣ်ခိၣ်ဖိအဂီၢ်လီၤ. ပကသမံသမိးကွၢ်တၢ်အဒိတနီၤလီၤ.ယူရပၤအခီပနံာ်တခါ ဃါဃုာ်ဝဲဖျးစတံးလၢအကျၢၤဒီး တၢ်ပှံၢ်ထံလၢအပတီၢ်ထီ ဒ်သိးကတ့ထီၣ်ဝဲ တၢ်အပီးအလီတခါလီၤ. တၢ်အပီးအလီအံၤ မၤစၢၤပှၤကညီတဖၣ်လၢ ကဒီသဒၢဝဲတၢ်ဆူးတၢ်ဆါလၢ ဟဲကဲထီၣ်အသးလၢထံအီလၢအတဂ့ၤတဖၣ်လီၤ. တၢ်အပီးအလီဒ်အံၤတဖၣ်န့ၣ် ဘၣ်တၢ်သူအီၤဖဲ န့ဆၢၣ်တၢ်ဘၣ်ဒိဘၣ်ထံးဒ်သိးဒီး ဟီၣ်ခိၣ်ဟူးဖဲ ၂၀၁၀ ဟ့ၣ်တံၣ်ထံကီၢ်န့ၣ်လီၤ.လၢဟီၣ်ခိၣ်တဖျၢၣ်အံၤအဖီခိၣ် ပှၤဆှၢထီၣ်ဝဲ စဲထၢၣ်လဲး (satellites) လၢအကဆဲးကျိးမၤသကိးတၢ်ဒီး ဒုးအိၣ်ထီၣ်ဝဲ ဟီၣ်ခိၣ်ဒီဘ့ၣ်အတၢ်နဲၣ်ကျဲလၢ ဘၣ်တၢ်ကိးအီၤလၢ GPS န့ၣ်လီၤ. လၢအခီၣ်ထံးန့ၣ် တၢ်အံၤဘၣ်တၢ်တ့ထီၣ်အီၤလၢ ပှၤသုးဖိတဖၣ်အဂီၢ်ဘၣ်ဆၣ် ကဲဘျုးစ့ၢ်ကီးလၢ ပှၤနီကါ, ပှၤနီကဘီယူၤဖိ, ပှၤနီကဘီဖိ, ပှၤခးတၢ်ဖိဒီး ပှၤလဲၤတၢ်လီၢ်ယံၤလၢအခီၣ်န့ၣ်လီၤ. ဟီၣ်ခိၣ်ဒီဘ့ၣ်အတၢ်နဲၣ်ကျဲအံၤ မၤစၢၤပှၤလၢပတၢ်လဲၤတၢ်က့ၤ ကညီထီၣ်ဝဲအဂီၢ်အဃိ ပစံးဘျုးဘၣ်ပှၤစဲအ့ၣ်ဖိလၢ အဒုးအိၣ်ထီၣ်ဝဲ GPS အံၤန့ၣ်လီၤ.မ့ၢ်နသူလီတဲစိ, ခီၣ်ဖၠူထၢၣ် မ့တမ့ၢ်အ့ထၢၣ်နဲးဧါ. ခီဖျိလၢ ကသံၣ်ကသီဂုၤထီၣ်ပသီထီၣ်အဃိ မ့ၢ်နတၢ်အိၣ်ဆူၣ်အိၣ်ချ့ ဟဲဂ့ၤထီၣ်ဧါ. မ့ၢ်နလဲၤတၢ်က့ၤတၢ်လၢ ကဘီယူၤဧါ. မ့မ့ၢ်ဒ်န့ၣ်န့ၣ် နဒိးန့ၢ်ဘၣ်တၢ်အဘျုးလၢ ဟဲခီဖျိလၢ စဲအ့ၣ်တၢ်ကူၣ်ဘၣ်ကူၣ်သ့န့ၣ်လီၤ. စဲအ့ၣ်တၢ်ကူၣ်သ့န့ၣ် ကဲဘျုးလၢနတၢ်အိၣ်မူပူၤ လၢကျဲအါမံၤလီၤ.စိၤခဲအံၤပှၤစဲအ့ၣ်ဖိတဖၣ် ဂုာ်ကျဲးစၢးဃုသ့ၣ်ညါဝဲ ခိၣ်ဃၢၤန့ဆၢၣ်အတၢ်အိၣ်သး လီၤတံၢ်လီၤဆဲး ဒ်သိးကလဲၤထီၣ်လဲၤထီ အါန့ၢ်ဒံးအလီၢ်န့ၣ်လီၤ. ဒီးပှၤစဲအ့ၣ်ဖိအဂုၤအဂၤတဖၣ် ဃုသ့ၣ်ညါဝဲ အဲးတၢၣ် (atom) အတၢ်ဟူးတၢ်ဂဲၤ လီၤတံၢ်လီၤဆဲးလီၤ. ဒ်သိးဒီးပှၤစဲအ့ၣ်ဖိတဖၣ် ကနၢ်ပၢၢ်ထီၣ်ဝဲ မူဟီၣ်ကယၢအခီၣ်ထံးခီၣ်ဘိအဂ့ၢ်အဂီၢ် အဝဲသ့ၣ်က့ၤဃုသ့ၣ်ညါက့ၤဝဲ တၢ်ဆၢကတီၢ်လၢ အပူၤကွံာ်အနံၣ်လၢအကကွဲၢ်လၢ အကထိန့ၣ်လီၤ. ဖဲပှၤစဲအ့ၣ်ဖိတဖၣ် ဃုသ့ၣ်ညါတၢ်လၢပထံၣ်အီၤသ့ ဒီးတၢ်လၢပထံၣ်အီၤတသ့အဆၢကတီၢ် အဝဲသ့ၣ်တနီၤတူၢ်ဘၣ်ဝဲလၢ ကစၢ်ယွၤတဂၤလၢ လံာ်စီဆှံပာ်ဖျါထီၣ်ဝဲ မ့ၢ်အိၣ်အနီၢ်ကီၢ်န့ၣ် အဝဲသ့ၣ်ကထံၣ်န့ၢ်အီၤလီၤ.ဒ်စဲအ့ၣ်အပှၤကွဲးလံာ်တဂၤ အၤမံၣ် ဒံၤအဲၣ်စဲ(လ်) ပာ်ဖျါထီၣ်ဝဲအသိး ပှၤစဲအ့ၣ်ဖိလၢအမံၤဟူသၣ်ဖျါတနီၤဒီး ပှၤကူၣ်ဘၣ်ကူၣ်သ့လၢ အဆိကမိၣ်တၢ် ဒိၣ်ဒိၣ်ယိာ်ယိာ်တဖၣ်န့ၣ် ဒုးအိၣ်ထီၣ်ဝဲ “တၢ်ကတိၤဂ့ၢ်လိာ်ဘှီလိာ်တၢ်လၢ အဒိးသန့ၤထီၣ်အသးလၢစဲအ့ၣ် ဒ်သိးကပာ်ဖျါထီၣ်လၢ ကစၢ်ယွၤတအိၣ်ဘၣ်န့ၣ်လီၤ.” အဒိ, ပှၤစဲအ့ၣ်ဖိလၢ အမံၤဟူသၣ်ဖျါလၢဟီၣ်ခိၣ်ဒီဘ့ၣ်စံးဝဲလၢ “ကစၢ်ယွၤအိၣ်ဝဲတဂၤလၢ အအိၣ်ဒီးမူဒါလၢအရ့ဒိၣ် လၢမူဟီၣ်ကယၢအပူၤန့ၣ် တၢ်အုၣ်အသးတအိၣ်နီတမံၤအဃိ ပာ်ဖျါထီၣ်ဝဲလၢ ကစၢ်ယွၤဒ်အံၤန့ၣ်တအိၣ်ဝဲဘၣ်.” ပှၤတနီၤနီၤစံးဝဲလၢ ကစၢ်ယွၤအတၢ်ဖံးတၢ်မၤလၢ လံာ်စီဆှံပာ်ဖျါထီၣ်ဝဲတဖၣ်န့ၣ် မ့ၢ်ဒၣ်ထဲ “တၢ်မၤကဒါပှၤမဲာ်” ဒီး “တၢ်လီတၢ်ဝ့ၤ” န့ၣ်လီၤ.*ဒ်လဲၣ်ဂ့ၤဒ်လဲၣ်ဂ့ၤ, တၢ်သံကွၢ်အိၣ်ဝဲတခါလီၤ– ဘၣ်ဃးဒီးခိၣ်ဃၢၤန့ဆၢၣ်န့ၣ် မ့ၢ်ပှၤစဲအ့ၣ်ဖိတဖၣ် ဃုသ့ၣ်ညါဝဲလၢာ်လံဧါ. ပမ့ၢ်တဲယိယိဖိန့ၣ် တလၢာ်ဒံးဘၣ်. လၢစဲအ့ၣ်အဃိန့ၣ် တၢ်လဲၤထီၣ်လဲၤထီ အိၣ်ဝဲဘၣ်ဆၣ် ပှၤစဲအ့ၣ်ဖိတဖၣ် အၢၣ်လီၤတူၢ်လိာ်ဝဲလၢ တၢ်လၢအဝဲသ့ၣ်တသ့ၣ်ညါဘၣ်တဖၣ် အိၣ်ဒံးအါမးလီၤ. ဒီးတၢ်လၢအဝဲသ့ၣ် ဃုသ့ၣ်ညါဝဲတသ့ဘၣ်န့ၣ် ကအိၣ်ဝဲစ့ၢ်ကီးလီၤ. ဘၣ်ဃးဒီးခိၣ်ဃၢၤန့ဆၢၣ်န့ၣ် ပှၤစဲအ့ၣ်ဖိတဂၤလၢအမ့ၢ် စတံဘ့ၣ် ဝဲဘၢး စံးဝဲ “ပဃုသ့ၣ်ညါအီၤတလၢာ်နီတဘျီဘၣ်.” Professor Martin Rees, Astronomer Royal of Great Britain, ကွဲးဝဲလၢ “တၢ်လၢပှၤဟီၣ်ခိၣ်ဖိတဖၣ် နၢ်ပၢၢ်ဝဲတသ့ဘၣ်န့ၣ် ကအိၣ်ဝဲလီၤ.” နီၢ်နီၢ်န့ၣ် တၢ်လၢအဘၣ်ဃးဒီး ခိၣ်ဃၢၤန့ဆၢၣ် စးထီၣ်လၢ စဲ(လ်) ဆံးဆံးဖိဒီး တုၤလၢမူဟီၣ်ကယၢဖးလဲၢ်ဖးထီန့ၣ် စိၤခဲအံၤပှၤစဲအ့ၣ်ဖိတဖၣ် ဃုသ့ၣ်ညါဝဲ တလၢာ်ဒံးဘၣ်. ပာ်သူၣ်ပာ်သးတၢ်အဒိတဖၣ် လၢလာ်အံၤတက့ၢ်–           ဘၣ်ဃးဒီးစဲ(လ်) လၢအမူဝဲတဖၣ် ဖံးတၢ်မၤတၢ်တဆီဘၣ်တဆီဒ်လဲၣ်န့ၣ် ပှၤစဲအ့ၣ်ဖိလၢ အဃုသ့ၣ်ညါတၢ်မူပီညါတဖၣ် တနၢ်ပၢၢ်ဝဲလီၤတံၢ်လီၤဆဲးဘၣ်. စဲ(လ်)တဖၣ်န့ၣ် သူဝဲတၢ်ဂံၢ်တၢ်ဘါဒ်လဲၣ်, အဝဲသ့ၣ်ထုးထီၣ်ဝဲ တၢ်န့ၢ်ဂံၢ်န့ၢ်ဘါ (ဖရိထံ) ဒ်လဲၣ်ဒီးစဲ(လ်)တဖၣ် နီၤဖးလီၤအသးဒ်လဲၣ်န့ၣ် တုၤခဲအံၤဒၣ်လဲာ် ပှၤစဲအ့ၣ်ဖိတဖၣ်တဲနၢ်ပၢၢ်ဝဲ လၢလၢပှဲၤပှဲၤတဘၣ်ဒံးဘၣ်.           ဟီၣ်ခိၣ်အတၢ်ထုးဃၢန့ၣ် ဘၣ်ထွဲလိာ်အသးဒီး ပတၢ်အိၣ်မူကိးဆၢကတီၢ်ဒဲးလီၤ. ဖဲနဖုထီၣ်အခါ ဟီၣ်ခိၣ်အတၢ်ထုးဃၢထုးလီၤနၤဒ်လဲၣ်, ဒီးထုးဝဲ လါဒ်သိးကလဲၤတရံးဟီၣ်ခိၣ် ဘၣ်ဘျီးဘၣ်ဒါဒ်လဲၣ်အဂ့ၢ်န့ၣ် တုၤခဲအံၤပှၤစဲအ့ၣ်ဖိတဖၣ် သ့ၣ်ညါဝဲတလၢာ်ဒံးဘၣ်.            ပှၤစဲအ့ၣ်ဖိတနီၤတယာ်ဝဲလၢ တၢ်အိၣ်လၢမူဟီၣ်ကယၢအပူၤ ၉၅ မျးကယၤဃၣ်ဃၣ်န့ၣ် တၢ်ဃုထံၣ်န့ၢ်အီၤလၢ စဲအ့ၣ်အတၢ်ပီးတၢ်လီတသ့ဘၣ်. တၢ်သ့ၣ်တဖၣ်အံၤ အန့ဆၢၣ်အိၣ်ဝဲဒ်လဲၣ်န့ၣ် ပှၤတသ့ၣ်ညါဒံးဘၣ်.တၢ်အဂၤလၢပှၤစဲအ့ၣ်ဖိတဖၣ် တသ့ၣ်ညါဝဲန့ၣ်အိၣ်ဝဲလီၤ. စဲအ့ၣ်အပှၤကွဲးလံာ်လၢအမံၤဟူသၣ်ဖျါတဲဝဲဒ်အံၤလီၤ ‘တၢ်လၢပတသ့ၣ်ညါဘၣ်တဖၣ် အိၣ်ဒံးအါမးလီၤ. စဲအ့ၣ်အတၢ်ကူၣ်ဘၣ်ကူၣ်သ့န့ၣ် မ့ၢ်တၢ်လၢအမၤကမၢကမၣ်နၤဒီး ဆီၣ်ထွဲနၤလၢနကမၤလိအါထီၣ်တၢ် ဒ်သိးနသုတကဲထီၣ်ပှၤလၢ အိၣ်ဒီးတၢ်ထံၣ်လၢအအံၣ်တဂ့ၤန့ၣ်လီၤ.’လၢစဲအ့ၣ်တၢ်ကူၣ်ဘၣ်ကူၣ်သ့အဃိ နမ့ၢ်ဆိကမိၣ်လၢ လံာ်စီဆှံတလိၣ်ဝဲလၢၤဘၣ် ဒီးတၢ်နာ်ယွၤကလီၤမၢ်ဝဲန့ၣ် သမံသမိးကွၢ် တၢ်ဂ့ၢ်လၢလာ်အံၤတက့ၢ်– ပှၤစဲအ့ၣ်ဖိလၢအခိၣ်နူာ်ဂ့ၤန့ၣ်သူဝဲ တၢ်အပီးအလီလၢအပတီၢ်ထီတဖၣ်ဘၣ်ဆၣ် ဃုသ့ၣ်ညါဝဲခိၣ်ဃၢၤန့ဆၢၣ် န့ၢ်ဝဲထဲတစဲးဖိအဃိ တၢ်ဂ့ၢ်လၢပှၤစဲအ့ၣ်ဖိတဖၣ် ဃုသ့ၣ်ညါဝဲတသ့ဘၣ်တဖၣ်န့ၣ် မ့ၢ်ပကြၢးဂ့ၢ်လိာ်အီၤတဘျီဃီဧါ. ဘၣ်ဃးဒီးမူကပိာ်ပီညါ တၢ်စံၣ်စိၤတဲစိၤန့ၣ် လံာ်တဘ့ၣ်လၢအမ့ၢ် Encyclopedia Britannica စံးဝဲလၢ– ‘မူကပိာ်ပီညါဟဲအိၣ်ထီၣ်ဝဲ အိၣ်လံအနံၣ် ၄,၀၀၀ ဃၣ်ဃၣ်လံ ဘၣ်ဆၣ်တၢ်သ့ၣ်ညါမူဟီၣ်ကယၢ အဂ့ၢ်န့ၣ်ကအိၣ်ထဲသိးဒီး လၢညါပှၤဘၤဘူၤလိၣ်ဖိတဖၣ် အတၢ်သ့ၣ်ညါမူဟီၣ်ကယၢအဂ့ၢ်န့ၣ်လီၤ.’ယဟိဝၤပှၤအုၣ်အသးတဖၣ်န့ၣ် ပာ်ကဲဝဲပှၤဂၤအတၢ်ထံၣ်လၢ အဘၣ်ဃးဒီးစဲအ့ၣ်န့ၣ်လီၤ. အဝဲသ့ၣ်ဂုာ်ကျဲးစၢးမၤထွဲဝဲ လံာ်စီဆှံအတၢ်ဟ့ၣ်ကူၣ်လၢအမ့ၢ်– “သုသူၣ်စူၤသးစူၤအံၤ, မ်အအိၣ်ဖျါလၢပှၤခဲလၢာ်အမဲာ်ညါတက့ၢ်.” (ဖံလံးပံၤ ၄:၅) ပဆီၣ်ထွဲနၤလၢ နကအိၣ်ဒီးတၢ်သူၣ်စူၤသးစူၤ လၢနကသမံသမိးကွၢ် စဲအ့ၣ်ဒီးလံာ်စီဆှံန့ၣ် လီၤပလိာ်လိာ်အသးအဂ့ၢ်န့ၣ်လီၤ.